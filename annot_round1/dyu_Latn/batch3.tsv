"porn?
empty/1"	"unnatural?
empty/1"	"lang correct?
0/1"	text_show	id
			"1O kɔ, ne ye mɛlɛkɛ fangatigi wɛrɛ jigitɔ ye ka bɔ sankolo la. Sankaba tun kɛnin be k'a lamini, sanmuru tun b'a kuun na. A ɲada tun be manamana i n'a fɔ tile, a seenw ɲaa be i n'a fɔ tasuma. 2Kitabufitini dɔ dayɛlɛnin tun b'a bolo. A y'a kinibolosen la kɔgɔji kan, k'a numanbolota la dugukolo kan. 3A ŋunana kosɔbɛ, i n'a fɔ jara. A ŋunana ten minkɛ, saan pɛrɛnna siɲɛ wolonwula k'a jaabi. 4Saan pɛrɛnna siɲɛ wolonwula minkɛ, u ye min fɔ, n ko n b'o sɛbɛn nga kumakan dɔ bɔra sankolo la ko: «Kana saa
..........
n, mɛlɛkɛ nin kalila n'o tɔgɔ ye ko: «Kɔnɔni t'a la tugu! 7Nga ni mɛlɛkɛ wolonwulanan y'a ka buru fiyɛ loon min na, Ala ben'a ka koo dogonin dafa o loon na, i n'a fɔ a tun ya fɔ a ka kiraw ye cogo min na.» 8N tun ye kumakan min mɛn ka bɔ sankolo la, o tigi kumana n fɛ tugu ko: «Mɛlɛkɛ min lɔnin be kɔgɔji ni dugukolo kan, taga bolola kitabufitini nin minɛ.» 9N tagara mɛlɛkɛ nin daali ko a ka kitabu nin di yan. A ko n ma: «Hɔn, a minɛ k'a ɲimi, a bena diya i daa la i n'a fɔ lii, nga a bena kunanya"	7cf27a00976a7288b29dcc85c43c5f05
			"1U b'a fɔ ko ne Pɔli kɛra mɔgɔmajiginin ye ni ne be aw cɛma, nga ni n te aw cɛma, n ka fari. Ne yɛrɛ le b'aw daali Krista ka makari n'a ka ɲumanya kosɔn, 2ko aw kan'a to ne be fariya aw ma ni n sera aw fɛ tuma min na, bari, mɔgɔ minw b'a miiri ko an be adamadenya baara le kɛra dɔrɔn, ne be se ka fariya olu ma. 3Hali k'an t'o adamadenya la, an te kɛlɛ kɛ adamaden cogo la. 4An ka kɛlɛkɛminanw te adamaden ta ye, Ala ta lo, barika b'u la ka juguw ka fanga cɛn k'u ka miirijuguw cɛn, 5ani yɛrɛboɲala m
..........
a ko ni ne yɛrɛ le nana, fanga te n ka kuma na ani ko mɔgɔ be se k'o kɔɔ kari. 11Mɔgɔ min b'o kuma ɲɔgɔn fɔ, o tigi k'a faamu fana ko k'an to yɔrɔ wɛrɛ la, an ka kuma be bataki kɔnɔ cogo min na, o cogo la fana n'an b'aw cɛma, an ka kɛwali be ten. 12An tena an ka koo suma, walima k'o kɛɲɛ ni mɔgɔ dɔ wɛrɛw ta ye, olu minw b'u yɛrɛ koo fɔ. Nalomanw lo, u b'u yɛrɛ ka koo suma ani k'o kɛɲɛ n'u yɛrɛ ye. 13An kɔni, an t'an yɛrɛ boɲa ka tɛmɛ an lɔyɔrɔ kan, nga Ala ye lɔyɔrɔ min d'an ma, min kɛra sababu "	9b20e51d2ac454c5e10ffefd4f8340cf
			Dal 61 Ka to Ala ka soo kɔnɔ 1Dɔnkililabagaw kuntigi ka dɔnkili. Fɔlikɛminan jurulamanw le be fɔ a latuma na. Dawuda ka dɔnkili dɔ. 2Ala, ne kasikan lamɛn. I tulo malɔ ne ka daalikan na. 3Ka ne to diɲɛ daan na, ni ne barika dɛsɛra, ne b'i daali. Ne te se ka yɛlɛ fara min kan, e ka taga ni ne ye o yɔrɔ la. 4Bari ele le ye ne dogoyɔrɔ ye. E ye sangaso barikaman ye ne juguw ɲafɛ. 5N b'a fɛ ka to i ka soo kɔnɔ kudayi, ka n yɛrɛ dogo i gaman kɔrɔ i ko sisɛ n'a deenw. 6Ala, ele lo ye ne ka daalili mɛn. E ye niyɔrɔ di e ɲasiranbagaw ma. 7E ka dɔ fara masacɛ sii kan, e ka sijan d'a ma. 8A ka to masaya la i ɲakɔrɔ kudayi. A tanga e ka ɲumanya n'i ka tilenninya barika la. 9O la, ne bena tanuli dɔnkili la i ye tuma bɛɛ, ka to ka n ka dajuruw sara i ye loon o loon.	8c5d0971d04b29bdc2f2d90c9cd6d19e
			"1O kɔ, ne ye mɛlɛkɛ dɔ jigitɔ ye ka bɔ sankolo la ni jɔrɔkɔ barikaman ye, Dingɛjugu konnigɛ b'a bolo. 2A ye Sogojugu nin minɛ, min ye sakɔrɔ nin ye, n'o ye Sutana ye fana. A y'a minɛ ka jɔrɔkɔ kɛ a la, a ka kan ka saan waa kelen kɛ jɔrɔkɔ la. 3Mɛlɛkɛ y'a ta k'a fili Dingɛjugu nin kɔnɔ k'a datugu, k'a sɔgɔ waasa a kana se ka bɔ ka mɔgɔ si lafili ni saan waa kelen nin ma tɛmɛ. N'o tɛmɛna, a bena bɔ ka waati dɔɔni kɛ. 4O kɔ, ne ye masasigilanw ye. Mɔgɔ minw nana sigi u kan, see dira olu ma ka kiti 
..........
li dugukolo faan bɛɛ, o ye Gɔgi ni Magɔgi ye. A ben'a ka kɛlɛdenw lajɛn. U ka ca i n'a fɔ kɔgɔji daa la cɛncɛn. 9U bena dugukolo bɛɛ minɛ, ka jama senuman ni Ala ka diyana dugu lamini. Nga tasuma bena bɔ sankolo la k'u bɛɛ halaki. 10O tuma na, u ye adamadenw lafilibaga minɛ, n'o ye Sutana ye, k'a fili jahanama kɔnɔ, kiribi mananin be min kɔnɔ. A tagara Sogo nin n'a yɛrɛ ka kira sɔrɔ yen. U bena tɔɔrɔ yen tuma bɛɛ, u tena bɔ abada. 11O kɔ, ne ye masasigilan belebeleba gwɛman dɔ ye ka mɔgɔ dɔ sigi"	79f27ed17b2687f3c2d1a5b12ed79e20
			"Eza 48 Isirayɛlidenw jalakiko n'u kisiko 1«Isirayɛlidenw, aw tulo k'aw malɔ! Isirayɛli tɔgɔ lara aw minw kan, aw minw bɔra Zuda joli la, aw minw be kali ni Masaba tɔgɔ ye, aw minw be Isirayɛli ka Ala daali. Nga o te kɛ ni sɔbɛ ye, tilenniya fana t'a la. 2K'a sɔrɔ aw b'aw yɛrɛ boɲa ko aw ye dugu senuman nin deenw ye. Aw b'aw bolo la Isirayɛli ka Ala kan, ale min tɔgɔ ko Masaba, Setigi. 3Koo minw bena kɛ, ne y'o fɔ kabini tumajan. O bɔra n daa la, ne y'o fɔ ka kɔrɔ. Ne y'o kɛ yɔrɔnin kelen, o fana
..........
gɔ be cɛn cogo di? N ka kan ni boɲa min ye, n t'o di mɔgɔ wɛrɛ ma. 12- Isirayɛlidenw, aw ka mɛnni kɛ ne fɛ, ne ye aw minw wele. Ne le ye fɔlɔ ye, ne le ye laban ye. 13Ne bolo le ye dugukolo dan, n kinibolo ye sankolo fɛnsɛn. Ni n y'u wele dɔrɔn, u bɛɛ be na. 14Aw bɛɛ ka lajɛn ka mɛnni kɛ. Ne Masaba diyanamɔgɔ bena wili Babilɔnikaw kama ka ne sago kɛ. A ben'a ka sebagaya yira u la. Aw cɛma, jɔn y'o fɔ k'a sɔrɔ n'a ma kɛ fɔlɔ? 15Ne lo, ne le y'o fɔ, ne le y'a wele. Ne le nana n'a ye, a ka baara do"	cbfaa89aba14f01c4a8c123f73a7a1f2
			"Sar 15 Fɛɛn minw be cɛɛw nɔgɔ 1Masaba y'a fɔ Musa ni Arɔn ye ko: 2«Aw k'a fɔ Isirayɛlidenw ye ko: Ni dilan kan bana ye mɔgɔ dɔ minɛ, jii min be to ka bɔ o tigi ka cɛya la, o nɔgɔnin lo. 3Jii nin be to ka bɔ, walima n'a te bɔ, o le b'a tigi nɔgɔ. Jii nin b'a tigi nɔgɔ cogo min na, o filɛ nin ye: 4a be bɔ mɔgɔ min na, n'a tigi lara dilan o dilan kan, o dilan nɔgɔra. N'a sigira fɛɛn o fɛɛn kan, o fana nɔgɔra. 5Ni mɔgɔ o mɔgɔ magar'a ka dilan na, o tigi k'a ka faniw ko ka jii ko, a nɔgɔnin fana be t
..........
ena to fɔɔ wulafɛ. Fɛɛn minw be muso nɔgɔ 19«Ni muso dɔ b'a ka landa la, ni joli be to ka bɔ a fari la, a nɔgɔnin be to a ka landa kosɔn fɔɔ tile wolonwula. Ni mɔgɔ o mɔgɔ magar'a la, o tigi nɔgɔnin be to fɔɔ wulafɛ. 20Ka muso to landa la, n'a lara dilan fɛɛn o fɛɛn kan, o nɔgɔra. A mana sigi fɛɛn o fɛɛn kan, o fana nɔgɔra. 21Mɔgɔ o mɔgɔ mana maga a ka dilan na, o tigi k'a ka faniw ko ka jii ko. A nɔgɔnin fana be to fɔɔ wulafɛ. 22Muso nin sigira fɛɛn o fɛɛn kan, mɔgɔ min magara o fɛɛn na, a k'a "	4aa282a882ff476d3dfa590d579e96aa
			"Dal 32 Dagamu min be sɔrɔ yafali kɔ 1Dawuda ka dɔnkili dɔ. Mɔgɔ min ka fili t'a kan tugu, n'a ka hakɛ yafara, o tigi dagamunin lo. 2- Masaba ti mɔgɔ min ka filiko jati tugu, n'a tigi fana te namara kɛ tugu, o tigi dagamunin lo. 3Tuma min na ne tun yi n daa tugu n ka kojugu kan, ne barika tun be banna ŋunankojugu fɛ. 4E tun be ne tɔɔrɔ suu fara tile kan. O la, ne barika tun be banna i ko tilemanayiri. 5Ne kɔni ma n ka fili dogo, ne ye n ka kojugu fɔ i ye. Ne y'a fɔ ko: «Ne bena n ka kojugu fɔ Mat
..........
daali waatiɲuman na. O la, hali ni gwɛlɛya nana cogo o cogo, a te se u ma. 7Ele le ye ne dogoyɔrɔ ye, e be ne tanga dusukasi ma. Ne bena n bɔsiko dɔnkili la bari i be ne tanga. 8Masaba ko: «Ne bena i kalan, k'i ka tɛmɛyɔrɔ yira i la. Ne bena i ladi, ne ɲaa tena bɔ i kan.» 9Kana kɛ hakilitan ye i ko soo, walima sofali. U be karafe ni dajuru don minw na k'u mara, janko u ka kolo u ye. 10Sigɛn caaman ye mɔgɔjugu ta ye, nga mɔgɔ min y'a yɛrɛ kalifa Masaba ma, a b'a ka ɲumanya kɛ o tigi ye. 11Mɔgɔtil"	b703d8668c6eca217a9c4fdf38592265
			"MAKABEW FƆLƆ 12 Zonatan be bɛɛn lakuraya ni Ɔrɔmukaw ye 1Tuma min na Zonatan y'a ye ko koo nunu diyara ale la, a ye mɔgɔ dɔw woloma k'u ci Ɔrɔmu, ka taga u ka teriya kɔrɔman lakuraya ni Ɔrɔmukaw ye. 2A ye bataki nin ɲɔgɔnw ci Siparita ni dugu wɛrɛw ma fana. 3O la, ciden nunu ye Ɔrɔmu sira minɛ ka taga u yɛrɛ yira jamana ɲamɔgɔw la k'a fɔ ko: «Aw ni zuwifuw tun ye bɛɛn min kɛ, sarakalasebagaw kuntigi Zonatan ni zuwifu tɔw y'an ci ka na o teriya ni bɛɛn nin lakuraya n'aw ye.» 4U tun bena jamana mi
..........
rɔ ka boli.p 29Zonatan nunu tun m'a kɔlɔsi k'u wilila ka bɔ yen fɔɔ o dugusagwɛ, bari u tun be tasuma mananinw yera. 30Zonatan wilila ka tugu u kɔ k'u gwɛn nga a m'u sɔrɔ, bari u tun ye Eletɛri baa tigɛ ka ban. 31O kɔ, Zonatan yɛlɛmana ka taga arabu dɔw kama, u be minw wele ko zabadeɲɛw. A sera u kɔrɔ k'u bololafɛnw bɔsi. 32O kɔ tugu, a n'a ka kɛlɛdenw wilila ka bɔ yen ka taga Damasi k'o mara bɛɛ yaala. 33Simɔn fana ye taama daminɛ ka taga fɔɔ Asikalɔn n'a lamini dugu barikamanw na. A ye Zope si"	34ce775a7148b4e5a528ef2de0a2e5ec
			"1O kɔ, Matigi ye kalanden bi wolonwula ni fila wɛrɛ woloma. A yɛrɛ tun ka kan ka taga duguba ni dugudennin minw na, a y'u ci ka taga o yɔrɔw la a yɛrɛ ɲa mɔgɔ fila fila. 2A y'a fɔ u ye ko: «Suman tigɛta ka ca, nga baarakɛlaw man ca. Aw ka forotigi daali a ka baarakɛlaw ci ka taga ka suman tigɛ. 3Ayiwa, aw ka taga! Ne b'aw ci i n'a fɔ sagadenw, waraw cɛma. 4Aw kana wari ta, ni dugutagaminan, ni sanbara. Aw kana lɔ mɔgɔ si fɛ sira kan foli kama. 5N'aw sera dugu min na ka don luu min kɔnɔ, aw ka kɔ
..........
N Faa ye fɛɛn bɛɛ di ne ma. Mɔgɔ si te Dencɛ lɔn n'a Faa dɔrɔn tɛ, mɔgɔ si te Faa fana lɔn, fɔɔ Dencɛ kelenpe. Ni Dencɛ b'a fɛ ko mɔgɔ min k'a Faa lɔn, o tigi ben'a lɔn.» 23O kɔ, a y'a ɲaa yɛlɛma ka sin a ka kalandenw ma k'a fɔ u dɔrɔn ye ko: «Koo minw be kɛra nin ye, aw minw be olu yera, aw dagamunin lo. 24Bari aw be koo minw yera, ne b'a fɔ aw ye ko kira caaman ni masacɛ caaman tun b'a fɛ k'o ye, nga u ma se k'o ye. Aw be min mɛnna, u tun b'a fɛ k'o mɛn, nga u m'o mɛn.» 25Sariya karamɔgɔ dɔ tu"	81dfc83dcddd9a5b25e64bf20b394ce5
			"MAKABEW FILANAN 9 Antiyokusi Epifani labanko (Mak fɔlɔ 6.1-17; Mak 2nan 1.11-17) 1O waati la, Antiyokusi tun segira ka bɔ Pɛrɛsi maraw la ni dɔgɔya ye. 2A tun donna dugu dɔ kɔnɔ min tɔgɔ ko Pɛrisepolisi, k'a daminɛ k'o dugu minɛ, k'u ka batoliso kɔnɔ fɛɛnw ta. Nga dugumɔgɔw murutira ka kɛlɛkɛminanw ta. Jamana mɔgɔw ye Antiyokusi gwɛn. A kɛra ten, a wajibiyara ka boli maloya la. 3A tun sera Ɛkibatani gɛrɛfɛ tuma min na, fɛɛn min tun ye Nikanɔri ni Timote ka mɔgɔw sɔrɔ, a y'o mɛn. 4A dimininba a g
..........
a ka taga min halaki pewu, k'a kɛ forobakaburu ye. 15Ko ale tun y'a latigɛ ko ale bena zuwifu nunu kɛ kɔnɔw ka dumuni ye, walima k'u fili kongosogow ye, olu n'u ka denmisɛnw, bari u man kan ni sudon yɛrɛ ye. Ko nga sisan a bena olu ni Atɛnikaw minɛ cogo kelen na. 16A ko ale bena fɛɛn ɲanamanw di ka Alabatosoba fa n'u ye, ale tun kɔnna ka na ben min kan. A tun ye Alabatosoba minan minw ta, ko ale bena o bɛɛ ɲɔgɔn caaman segi, ko ale yɛrɛ bena lɔ ni saraka bɔtaw musaka ye. 17A y'a daa di fana ko a"	22ab9f2fd7e6c723889f3f3f5ac65e99
			"1Sanam mɛ bɔ̃ri ka domarun gari yi na bɛɛ sɔ̃ɔwa kpuro yi bɛɛ deema, ma Yinni Gusunɔ u bɛɛ gira i da i wãa tem tukumɔ, 2ma i gɔ̃ru gɔsia i wurama win mi, ma i win gere mɛm nɔɔwa ka gɔ̃ru tia bɛɛ ka bɛɛn bibu nge mɛ na bɛɛ yiiremɔ gisɔ, 3saa ye sɔɔra wi, Yinni Gusunɔ u koo bɛɛ wɔnwɔndu kua kpa u ka bɛɛ wurama mìn di u raa bɛɛ yarinasia i yoru dimɔ. 4Ù n daa dera ba ka bɛɛ yoru da n toma, u koo da u bɛɛ kasuma 5u ka bɛɛ wurama tem mɛ bɛɛn baababa ba raa mɔ sɔɔ kpa i n mu mɔ. U koo bɛɛ gea kua n ke
..........
ya ǹ sɛ̃ yu ka bɛɛ yeeri. Ya ǹ maa sɛ̃ i ka ye mɛm nɔɔwa. 12Ya ǹ wãa wɔllɔ bu sere nɛɛ, wara u koo da wɔllɔ u ka sun ye naawa u sun nɔɔsia su sere ye mɛm nɔɔwa. 13Ya ǹ maa wãa daarun guru giɔ bu sere nɛɛ, wara u koo nim wɔ̃ku tɔbura u da u ka sun ye naawa u sun nɔɔsia su sere ye mɛm nɔɔwa. 14Ka gem wooda ye, ya wãawa bɛɛn bɔkuɔ ka bɛɛn nɔsɔ ka bɛɛn gɔ̃rusɔ. I ko i kpĩ i ye mɛm nɔɔwa. 15Bɛɛ Isireliba, wee na wãaru ka gea ka maa gɔɔ ka kɔ̃sa yiimɔ bɛɛn wuswaaɔ i ka gɔsi. 16Yen sɔ̃na na bɛɛ yiiremɔ"	7213ae4564b99d6da121be59a5c265ba
			"1Lafiɲɛlon dɔ la, Yezu n'a ka kalandenw tun be tɛmɛna bileforo dɔw kɔnɔ. A ka kalandenw ye suman dɔw tigɛ k'u tereke u tigɛw la k'u ɲimi. 2Fariziɲɛ dɔw y'a fɔ u ye ko: «Koo min daganin te lafiɲɛlon na, mun na aw b'o kɛ?» 3Yezu y'u jaabi ko: «Kɔngɔ ye Dawuda n'a kɔmɔgɔw minɛ tuma min na, a ye min kɛ, aw m'o kalan ka ye wa? 4A donna Ala ka soo kɔnɔ, buru minw tun bilanin be Ala ye ni mɔgɔ si man kan k'olu dumu fɔɔ sarakalasebagaw dɔrɔn, a ye olu ta ka dɔ dumu ka tila ka dɔ di a kɔmɔgɔw ma.» 5Yezu 
..........
fɔ aw ye ko aw k'aw juguw kanu, ka koɲuman kɛ aw kɔniyabagaw ye. 28Aw ka duba kɛ aw dangabagaw ye, ka Ala daali aw tɔɔrɔbagaw ye. 29Ni mɔgɔ dɔ y'i tulo kelen ci, i ka tɔ kelen nin sin a ma fana. Ni dɔ y'i ka foroca bɔsi i la, i kan'a bali k'i ka deleke fana ta. 30Ni mɔgɔ o mɔgɔ ye fɛɛn dɔ daali i fɛ, i k'o d'a ma. Ni mɔgɔ dɔ y'i ka fɛɛn dɔ minɛ i fɛ, i kan'a koo ɲininga. 31Aw b'a fɛ mɔgɔ tɔw ka koo min kɛ aw ye, aw k'o ɲɔgɔn kɛ u ye. 32«N'aw b'aw kanubagaw dɔrɔn kanu, aw bena tɔnɔ jumɛ sɔrɔ o la"	8fb28b7b081f3d768986bbb69e0232f6
			"Sad 7 Isirayɛlidenw ka kan ka min kɛ 1- «Aw bena jamana min minɛ, ni Masaba aw ka Ala y'a kɛ aw donna o kɔnɔ, n'a ye siya caaman nunu gwɛn ka bɔ aw ɲa, olu minw ye itiw ye, ni girigasiw, ani amoriw, ni kanaanw, ani periziw, ni iviw, ani zebuziw ye. Siya wolonwula minw ka ca, fanga b'o la fana ka tɛmɛ aw kan. 2Ni Masaba aw ka Ala y'u don aw bolo tuma min na, n'aw sera u kɔrɔ, aw bena u halaki pewu k'u kɛ a ta ye. Aw kana bɛn n'u ye, aw kana makari u la. 3Aw kana furu n'u ye, aw kana aw denmusow d
..........
 ɲa, ka suman caaman, ni duvɛnkɛnɛ caaman, ani tulu caaman di aw ma. A bena aw ka misiw caya, n'aw ka begɛnmisɛnw, jamana nin kɔnɔ. A tun ye min layidu ta aw bɛmaw ye ko a ben'a di aw ma. 14A bena aw ta ɲa ka tɛmɛ siya tɔw kan. Cɛɛ, walima muso min te se ka deen wolo, o tena sɔrɔ aw cɛma, ka fara aw ka begɛnw kan. 15Masaba bena aw kisi bana bɛɛ ma. Aw be banajugu minw lɔn n'u sera Ezipitikaw ma, olu tena se aw ma, a ben'a kɛ olu be se aw kɔniyabagaw le ma. 16Masaba aw ka Ala bena siya minw bɛɛ d"	611a3b15c9b72c31eabcac9f5093edd0
			"1Ne teriw, dadili nin kɛra an ye minkɛ, o kama, an k'an yɛrɛ saniya ka bɔ nɔgɔ sifa bɛɛ la, farisogo ta, ni dusu ta. An ka kɛ mɔgɔdafaninw ye Ala ɲasiran barika la. 2Aw k'aw dusu yɛlɛ an ye. An ma mɔgɔ si hakɛ ta, an ma mɔgɔ si mako sa, an fana ma mɔgɔ si ka fɛɛn namara. 3Ne t'o kuma fɔ k'aw jalaki, bari ne tun y'o fɔ ka tɛmɛ ko an be nii na o, an sara o, aw ko ka d'an ye. 4Ne jigi b'aw kan kosɔbɛ, ne fana be n yɛrɛ boɲa aw kosɔn kosɔbɛ, k'an to tɔɔrɔ la ne jigi tugunin lo, ne fana be nisɔndiya 
..........
a dusukasi nin kɛra Ala sago ye. O la, an ma kojugu si kɛ mɔgɔ si la. 10Bari dusukasi min be bɔ Ala fɛ, ale be mɔgɔ dɛmɛ ka nimisa ka kisi, «tun ka lɔn» te ale kɔfɛ. Dusukasi min kɛra diɲɛ ta ye, ale be na ni saya ye. 11Dusukasi min y'aw sɔrɔ ka bɔ Ala fɛ. Ale ye baara min kɛ, aw y'o ye, o le y'a to aw siranna Ala ɲa. Ka sin ka koo nin ta ni sɔbɛ ye, k'a yira ko a tun man d'aw ye fana, fɔɔ aw dimina. Ne koo donna aw kɔnɔ kosɔbɛ, ani aw banbana kosɔbɛ ka kojugukɛla nin jalaki. Aw y'a yira cogo bɛ"	78b205e91a3491dfd4d8051242a156f3
			"1Pantekɔti loon na, kalandenw bɛɛ lajɛnnin tun be boon kelen na. 2Mankanba dɔ barila ka bɔ sankolo la. Mankan nin tun be i n'a fɔ fɔɲɔba mankan. U tun be boon min kɔnɔ, o bɛɛ fara mankan nin na. 3U ye fɛɛn dɔw ye i n'a fɔ tasuma, a tilantilanna ka jigi u kelen kelen bɛɛ kuun na. 4U bɛɛ fara Nii Senuman na. U y'a daminɛ ka siyakan wɛrɛw fɔ Nii Senuman barika la. 5O y'a sɔrɔ, zuwifu minw tun be siran Ala ɲa kosɔbɛ, olu caaman nanin tun be Zeruzalɛmu, ka bɔ diɲɛ faan bɛɛ. 6U ye mankan mɛn minkɛ, u 
..........
 Matigi la tuma bɛɛ n ɲafɛ. A be ne fɛ minkɛ, n hakili tena ɲagami. 26O la, ne nisɔn diyanin be ka to ka dɔnkili la. Ne jigi siginin bena lafiɲɛ. 27Bari e tena ne to lahara. Ne min y'i ka mɔgɔ senuman ye, i ten'a to ne suu be toli. 28Mɔgɔ be to nii na sira min kan, i y'o don ne seen kɔrɔ. I be ne nisɔn diya kosɔbɛ i ɲakɔrɔ.› 29«Ayiwa n balimaw, ne ka kan ka an bɛmacɛ Dawuda ka koo ɲafɔ aw ye ka gwɛ. A sara, u y'a suu don, halibi a suturayɔrɔ lɔnnin lo. 30Kira tun lo. A tun y'a lɔn ko Ala y'a daa"	c4a13eebb641213536589841c33ad51e
			"1O le kosɔn n balimaw, ne be aw minw kanu, ani ne b'a fɛ ka aw minw ye tugu, aw minw be kɛ sababu ye ne be nisɔndiya ni kunkɔrɔta sɔrɔ, aw ka jija kosɔbɛ Matigi barika la, ne teriw. 2Ne be Evɔdi ani Sɛtisi daali sɛbɛ la k'u ka bɛn i n'a fɔ balimamusow, Matigi kosɔn. 3E min kɛra ne baarakɛɲɔgɔnsɔbɛ ye, ne b'i daali ko i ka u dɛmɛ, bari olu ni ne sigɛnna ɲɔgɔn fɛ kibaru diman baara la. Ani Kilema fana ani ne baarakɛɲɔgɔn tɔw bɛɛ, olu minw tɔgɔ be sɔrɔ nii banbali sɛbɛ kɔnɔ. 4Aw ka nisɔndiya tuma b
..........
ne fɛ, k'o le y'a to ne be kumana ten dɛ. Ka ne to cogo o cogo, ne wasanin lo, bari ne y'o dege. 12Ne be se ka n yɛrɛ minɛ dɛsɛ waati la, ani nɔgɔya waati la. Koo bɛɛ la ani cogo bɛɛ la, ne wasanin be, dumu ka fa tuma na ani kɔngɔ tuma na. Fɛɛn be n fɛ wo, fɛɛn te n fɛ wo, n wasanin be. 13Krista min be see di ne ma, ale barika la ne be se ka o koow bɛɛ kɛ. 14Nga, aw ye koɲuman kɛ kosɔbɛ, aw y'aw niyɔrɔ ta ne ka sigɛn na ni dɛmɛli ye. 15Aw Filipikaw b'a lɔn kosɔbɛ ko kibaru diman fɔli daminɛwaati"	bf3f353d63fb68f9163b8f0a57580c63
			"Uru 1 Elimelɛki ka somɔgɔw be taga sigi Mowabu 1Cɛfariw tun be Isirayɛli jamana kunna tuma min na, kɔngɔ tun donna jamana kɔnɔ. Bɛtilehɛmuka dɔ, ka bɔ Zuda mara la, wilila ka taga sigi Mowabua jamana na, n'a ka muso an'a dencɛ mɔgɔ fila. 2Cɛɛ nin tɔgɔ tun ko Elimelɛki, a muso tɔgɔ ko Nawomi, a deen fila nunu tɔgɔ tun ko Malɔn ni Kiliyɔn. U tun ye Efarata ka mɔgɔw ye ka bɔ Bɛtilehɛmu, Zuda mara la. U tagara sigi yen. 3Nawomi cɛɛ Elimelɛki sara, k'a to n'a deen fila nunu ye. 4Deen nunu ye Mowabu s
..........
bari ne kɔrɔla kosɔbɛ. Ne te se ka furu cɛɛ ma tugu. Hali ni ne tun be se ka furu cɛɛ ma ka jɛn n'a ye bii yɛrɛ ka deenw sɔrɔ, 13aw bena se ka sigi k'u kɔnɔ n'aw te furu wa? Ayi ne denmusow, ne nii tɔɔrɔnin lo ka tɛmɛ aw ta kan, bari Masaba bolo le be ne kan.» 14O la, u kasira kosɔbɛ tugu. O kɔ, Ɔripa y'a bolo meleke a biranmuso la k'a fo kosɔbɛ, ka sɔrɔ ka faran a la, nga Uruti ma sɔn ka faran a la. 15O la, Nawomi y'a fɔ Uruti ye ko: «I sinamuso filɛ, ale kɔsegira ka taga a ka mɔgɔw n'a ka bato"	926b43b66002184018c747118f7021f3
			"1Yezu y'a fɔ a ka kalandenw ye ko: «Wajibi lo sababu bena sɔrɔ min b'a to mɔgɔw kunna be cɛn, nga mɔgɔ min bena kɛ o sababu nin ye, bɔnɛ be o tigi ye. 2Ni mɔgɔ dɔ kɛra sababu ye ka denmisɛn nunu dɔ kunna cɛn, yanni a tigi k'o kɛ, ni kabakuru belebeleba tun sirila a kaan na k'a fili kɔgɔji kɔnɔ, o tun ka fisa a ma. 3Aw k'aw yɛrɛw kɔlɔsi o koow la. «N'i balima y'i hakɛ ta, i k'a ka filiyɔrɔ fɔ a ye. N'a nimisara, yafa a ma. 4N'a y'i hakɛ ta siɲɛ wolonwula tile kelen kɔnɔ, n'a segira i fɛ a siɲɛ wo
..........
i ma kɔsegi ka na Ala tanu ni lonancɛ nin kelen tɛ!» 19O kɔ, a y'a fɔ cɛɛ nin ye ko: «I kisira i ka lanaya barika la. Wili ka taga.» 20Fariziɲɛw ye Yezu ɲininga ko Ala ka masaya bena na tuma jumɛn. A y'u jaabi ko: «O tena kɛ i n'a fɔ mɔgɔw ta be ye cogo min na. 21U ten'a fɔ fana ko: ‹A filɛ yan› walima: ‹A filɛ yen fɛ›, bari Ala sigira a ka masaya la aw cɛma ka ban.» 22O kɔ, a y'a fɔ kalandenw ye ko: «Loon dɔ bena se, a bena diya aw ye ka Mɔgɔ Dencɛ ye, nga aw ten'a ye. 23«Mɔgɔw ben'a fɔ aw ye k"	1447ca2f1e962b7ecdec39402b606760
			"Nee 1 Neemi be Zeruzalɛmu kibaruya mɛn 1Akaliya dencɛ Neemi ka kuma ye nin ye. Ka ne to Suzi dugu kɔnɔ min ye masadugu ye, masacɛ Aritasɛrisɛsi ka masaya saan mugannan na, *Kisilewu kalo la, 2ne baden kelen nana, ka bɔ Zuda mara la. O tun ye Anani ye, ale ni mɔgɔ dɔw. Ne y'u ɲininga Zeruzalɛmu koo la, ani zuwifuw ka koo la fana, minw bɔra jɔnya la ka taga yen. 3U ye ne jaabi ko: «Mɔgɔ minw bɔra jɔnya la ka taga, n'u be mara nin kɔnɔ, n'u sigɛnnin be kosɔbɛ, maloya b'u kan, Zeruzalɛmu kogo benna,
..........
irayɛlidenw kosɔn minw ye i ka baarakɛlaw ye. An Isirayɛlidenw ye kojugu minw kɛ k'i hakɛ ta, ne be olu yafa daali i fɛ, ne ni n bɛmaw ye minw kɛ. 7An y'i hakɛ ta, tiɲɛ na, an ma i ka sariyaw, n'i ka landaw, n'i ka kuma bato, i tun ye min d'i ka baarakɛla Musa ma. 8- E k'i hakili to kuma nin na, e tun ye min fɔ i ka baarakɛla Musa ye ko a k'a fɔ i tɔgɔ la. I tun ko: ‹N'aw ma tilen, ne b'aw jɛnsɛn siya wɛrɛw cɛma. 9- Nga n'aw kɔsegira ka nimisa, ani ka ne ka sariyaw bato, hali n'aw tun jɛnsɛnna k"	94bd9b296bc6f069fdeb295b74dcc3e9
			"Mat 25 Yezu be talen la sunguru tan koo la 1- «*Sankolo masaya donko bena kɛ i n'a fɔ sunguru tan dɔw ka koo. U tun y'u ka fitinɛw ta k'u be taga kɔɲɔcɛ kunbɛn. 2Mɔgɔ duuru tun ye hakilitanw ye, duuru tun ye hakilitigiw ye. 3Minw tun ye hakilitanw ye, olu y'u ka fitinɛw ta, u ma tulu dɔ ta minan wɛrɛw kɔnɔ. 4Nga hakilitigiw y'u ka fitinɛw ta, ka tila ka tulu dɔ ta minan wɛrɛw kɔnɔ. 5Kɔɲɔcɛ mɛnna a tun te nana minkɛ, sinɔgɔ ye sunguru tan nunu minɛ, u bɛɛ sinɔgɔra. 6Dugutilama, pɛrɛnkan dɔ bɔra k
..........
'o yɔrɔ suman tigɛ, e ma serili kɛ yɔrɔ min na, e b'o yɔrɔ suman ladon. 25Ne siranna, n tagara i ka wari dogo dingɛ kɔnɔ, i ka wari filɛ, a minɛ.› 26A kuntigi y'a jaabi ko: ‹Baaradenjugu, salabagatɔ, e tun y'a lɔn ko ne ma danni kɛ foro min na, ne b'a fɛ o suman ka kɛ n ta ye, k'a lɔn fana ko ne ma serili kɛ yɔrɔ min na, ne b'a fɛ o suman ka kɛ n ta ye, 27o la, e tun ka kan ka ne ka wari di jagokɛlaw ma. Ne tun bena segi ka na n ka nafolo n'a tɔnɔ sɔrɔ. 28Aw ye sanukuru nunu bɔsi a la k'a di san"	0278b4b8f77d925bf542f01d653643d2
			"Kɛw 14 Pɔli ni Barinabasi taako Ikoniyɔmu 1Pɔli ni Barinabasi sera Ikoniyɔmu, u donna zuwifuw ka kalanso kɔnɔ fana ka mɔgɔw waaju, fɔɔ zuwifuw ni siya wɛrɛw caaman lara Yezu la. 2Nga zuwifu minw tun ma la a la, olu ye siya wɛrɛw kɔnɔnasu k'u bila balimaw la. 3O le y'a to Pɔli ni Barinabasi ye dɔ fara u ka lafilabɔ kan yen. U jigi tun be Matigi kan. A tun be see d'u ma ka kabako ni taamasiɲɛw kɛ k'a yira k'u ka waajuli ye tiɲɛ ye, o ye a ka nɛɛma koo ye. 4Dugu mɔgɔw tilanna, dɔw tugura zuwifuw kɔ
..........
man fɔ aw ye, janko aw ka faran kofufafu nunu na, k'aw ɲaa sin Nitigi Ala ma, min ye sankolo, ni dugukolo, ani kɔgɔji n'u kɔnɔnafɛnw bɛɛ dan. 16Fɔlɔfɔlɔ, Ala tun ye siyaw bɛɛ to yen, u y'u sago kɛ. 17O bɛɛ n'a ta, a tun b'a yɛrɛ cogoya yira u la, n'a ka koɲumanw ye. A be sanjiɲuman di aw ma, suman be sɔrɔ, aw dusu be diya.» 18Ciden fila nunu ka kuma n'a ta bɛɛ, a kɛra baara ye ka sɔrɔ ka se ka mɔgɔ nunu bali k'u kana olu sɔn i n'a fɔ joo. 19Zuwifu dɔw nana ka bɔ Antiyɔsi,h ani Ikoniyɔmu o tuma n"	4404d7c2a8ae6b2910535911bf4f7c85
			"Cɛf 4 Debora ni Baraki ka koo 1Eyudi sanin kɔ, Isirayɛlidenw ye kojugu kɛ Masaba ɲakɔrɔ tugu. 2O la, Masaba y'u don Kanaan masacɛ Yabin bolo min tun be Azɔri kunna. Mɔgɔ min tun b'a ka kɛlɛdenw kunna, ale tun ye Sizera ye. A siginin tun be Arosɛtigoyimu. 3O la, Isirayɛlidenw kasira Masaba nɔɔ fɛ, bari wotoro nigɛlaman kɛmɛ kɔnɔntɔn tun be Yabin fɛ, u tun be to ka Isirayɛlidenw sɛgɛn kosɔbɛ fɔɔ saan mugan kɔnɔ. 4O waati la, Debora, min tun ye Lapidɔti muso ye, ale tun ye kira ye, Isirayɛlidenw ɲa
..........
 ani jama bɛɛ min tun be n'a ye. 14Debora y'a fɔ Baraki ye ko: «Wili, bari Masaba ye Sizera don i bolo bii yɛrɛ. Masaba b'i ɲa.» O la, Baraki wilila ka jigi ka bɔ Tabɔri kulu kan, mɔgɔ waa tan tun be n'a ye. 15Masaba y'a kɛ Baraki sera Sizera n'a ka kɛlɛdenw kɔrɔ ni murujan ye k'u gwɛn n'u ka wotorow bɛɛ ye fɔɔ Sizera yɛrɛ jigira ka bɔ a ka wotoro kɔnɔ ka to ka boli seen na. 16Baraki tugura kɛlɛden nunu ni wotoro nunu kɔ fɔɔ ka taga se Arosɛtigoyimu. U ye Sizera ka kɛlɛdenw bɛɛ faga ni murujan y"	02d8895fcc241a3836bb1dee89f882b5
			"Zɔbu 17 1«Ne te sera ka ninakili ka ɲa, ne sii banna ka ban, ne ta ye kaburu ye. 2Mɔgɔlɔgɔbɔbagaw le te ne laminina wa? U ka nɛnili b'a kɛ ne te sera ka sinɔgɔ. 3Ala, e yɛrɛ k'i yɛrɛ di ne kosɔn. Ni ele kelen tɛ, jɔn be sɔn k'o kɛ ne ye? 4E y'a kɛ ne teriw te se ka miiri tugu, e ten'a to u be see sɔrɔ. 5A kɛra i ko mɔgɔ min y'a teriw wele dumuni na, k'a sɔrɔ a yɛrɛ deenw be u niyɔrɔ kɔnɔna ka dɛsɛ. 6Ne ka koo tun kɛra dɔnkiliw ye mɔgɔw fɛ, ne kɛra mɔgɔ ye u be daji tu min kan. 7Ne ɲaa dibira tɔɔ
..........
, mɔgɔtilennin ka to a ka tilenninya la, mɔgɔɲuman ka barika don a yɛrɛ la. 10Aw bɛɛ ka na yan tugu sa! Ne tena lɔnnikɛla sɔrɔ aw cɛma. 11Ne sii banna ka ban, ne ka kolatigɛninw cɛnna, n ka miiriya bɛɛ cɛnna. 12U b'a miiri ko suu le ye tilefɛ ye. U ko dugu be gwɛra k'a sɔrɔ suu le be kora. 13Ne ka kan ka n jigi la mun le kan? Lahara bena kɛ ne sigiyɔrɔ ye. N be taga n layɔrɔ labɛn dibiyɔrɔ la. 14Ne b'a fɔ n kaburu ye ko n facɛ lo, k'a fɔ bagabagaw ye k'olu le ye ne baa ni n balimamusow ye. 15Ne "	2bc1d283edd35def20aeb69c6f22c6cb
			"Sar 20 Kojugukɛlaw ɲangwanko 1Masaba y'a fɔ Musa ye ko: 2«A fɔ Isirayɛlidenw ye ko: «Ni mɔgɔ o mɔgɔ y'a deen dɔ di *Milikɔmu ma, Isirayɛliden fara lonan kan min siginin be Isirayɛli jamana kɔnɔ, o tigi ka faga. Jama k'a bon ni kabakuruw ye. 3Ne yɛrɛ bena wili o tigi kama, k'a niin bɔ a ka mɔgɔw cɛma, bari a y'a deen di Milikɔmu ma ka ne ka sigiyɔrɔ nɔgɔ, ani ka ne tɔgɔ senuman cɛn. 4O tigi y'a deen di Milikɔmu ma tuma min na, ni jama y'a kɛ i n'a fɔ u m'a ye, n'u ma o tigi faga, 5ne yɛrɛ bena wi
..........
o u yɛrɛ kunna. 17- «Ni mɔgɔ dɔ y'a balimamuso furu, a faa denmuso, walima a baa denmuso, ka jɛn n'a ye, o ye malobaliyako ye. U fila ka kan ka gwɛn u ka mɔgɔw ɲana. O cɛɛ NIN y'a balimamuso lɛɛbu minkɛ, a ka tilenbaliya kunko bena to a yɛrɛ kunna. 18- «Ni cɛɛ dɔ jɛnna ni muso ye k'a to a ka landa la, u fila bɛnn'a la ka muso nin ka joli bɔyɔrɔ ye. U ka kan ka gwɛn ka bɔ u ka mɔgɔw cɛma. 19- «Aw kana jɛn n'aw baa dɔgɔmuso, walima a kɔrɔmuso ye, walima aw tɛnɛmuso ye, bari o ye aw balima yɛrɛ yɛr"	62034dcb1b097e03697fa76413c0506b
			"Amɔ 8 Yiriden sinsin ɲaa kelen 1Matigi, Masaba ye fɛɛn min yira ne la, o filɛ: Yiriden sinsin ɲaa kelen tun lo. Yiriden minw be mɔ laban na, olu tun lo. 2A ko ne ma: «Amɔsi, i ɲaa be mun le la?» Ne y'a jaabi ko: «Yiriden minw be mɔ laban na, o sinsin ɲaa kelen lo.» Masaba ko n ma: «Ne ka jama Isirayɛli ka koo labanwaati le sera fana. N tena yafa u ma tugu. 3Makaridɔnkiliw le bena la masaso kɔnɔ o loon na.» Matigi, Masaba le ko ten. «Suuw bena caya, yɔrɔ bɛɛ be sumaya tɛtɛtɛ.» Jagokɛlaw ka kuntan
..........
a kɛ sababu ye dugukolo be yɛrɛyɛrɛ ka mɔgɔw bɛɛ bila dusukasi la wa? A bena wili i ko Nili baji, a bena funu ka tila ka jigi, i ko Ezipiti kɔba.» Masaba ka loon ye nisɔngoyalon ye 9Matigi, Masaba ko: «O loon na, n bena suu ko tilegwangwan fɛ. Dibi bena kɛ dugukolo kan k'a sɔrɔ tilefɛ lo. 10Ne ben'a kɛ aw ka ɲanagwɛw be yɛlɛma ka kɛ sangaw ye. Aw ka dɔnkiliw bɛɛ bena yɛlɛma ka kɛ kasi ye. Ne ben'a kɛ bɛɛ be dusukasifani don, k'u kuunw li. O bena kɛ i ko dencɛ kelenpe sayako. A laban bena kɛ lonj"	072dc89c5d45003e45010ad30293d3bc
			"Mat 11 Zan batizelikɛla be mɔgɔw ci Yezu fɛ (Luka 7.18-35) 1Yezu y'o ladili di a ka kalanden tan ni fila ma ka ban tuma min na, a bɔra ka taga mɔgɔw waaju k'u kalan gɛrɛfɛduguw la. 2O waati la, Zan batizelikɛla tun be kaso la. A ye Yezu ka koo kɛtaw kibaru mɛn minkɛ, a y'a ka kalanden dɔw ci, 3k'a ɲininga ko: «Ala ka Mɔgɔ wolomanin min ka kan ka na, ele lo wa? Walima an ka kan ka mɔgɔ wɛrɛ kɔnɔ?» 4Yezu y'u jaabi ko: «Aw be min mɛnna, n'aw be min yera, aw ye taga o lakali Zan ye, 5- ko fiɲɛntɔw b
..........
ɔgɔnw ma ko: 17‹Anw ye fɔli kɛ aw ye, aw ma dɔɔn kɛ. Anw ye sanga dɔnkili la, aw ma kasi fana.› 18«N b'o fɔ bari Zan nana, a te dumuni kɛ, a te minni kɛ, mɔgɔw ko jina b'a la. 19Mɔgɔ Dencɛ nana, a be dumuni kɛ ka minni kɛ, mɔgɔw ko cɛɛ nin ye nugubagatɔ ni dɔrɔtɔ ye. U ko lɛnpominɛlaw ni hakɛkɛlaw teri lo. Nga, lɔnniya ka kɛtaw b'a ka tilenninya yira.» Mɔgɔ minw banna Ala ka kuma na (Mat 10.15; Luka 10.12-15) 20O kɔ, Yezu y'a ka kabako caaman kɛ dugu minw kɔnɔ, a y'a daminɛ ka kumajugu fɔ o dugu"	4ed032c8d9a792414bff9462cd0aff06
			"Ɛsi 5 Zuwifuw be Alabatoso lɔ tugu 1O waati la, Isirayɛli ka Ala y'a ka kira Aze, ni Ido dencɛ kira Zakari ci ka kuma zuwifuw fɛ minw tun be Zuda mara la, ani Zeruzalɛmu. 2- O la, Salatiyɛli dencɛ Zorobabɛli ni Yozadaki dencɛ Zozuwe wilila ka Ala ka soo lɔbaara daminɛ Zeruzalɛmu. Ala ka kiraw tun tora n'u ye o baara la fana k'u dɛmɛ. 3O waati la, masacɛ ka lasigiden Tatinayi min tun be Efarati baji kɔfɛ mara kunna, ale ni Setari Bozinayi, ani u tɔɲɔgɔnw wilila ka na u fɛ k'u ɲininga ko: «Jɔn le 
..........
a janko an ka se k'u ɲamɔgɔw tɔgɔw yira i la. 11U ye jaabili min d'an ma, o filɛ: u k'olu ye sankolo ni dugukolotigi Ala ka baarakɛlaw ye, ko Isirayɛlidenw ka masacɛba dɔ le tun ye Ala ka soo nin lɔ a be saan caaman bɔ sisan, k'olu b'o le lalagara k'a lɔ. 12- Ko nga olu faaw tun y'a kɛ Sankolotigi Ala dimina, k'o la, a tun y'u don Babilɔni masacɛ Nabukodonozɔri Kalideka bolo ko ale lo ye soo nin ci, ani ka jama minɛ ka taga n'u ye Babilɔni. 13- «Nga Babilɔni masacɛ Sirusi ka masaya saan fɔlɔ la,"	5f9c0e57de4ab52bc124bd539acafeee
			"Tob 3 Tobi ka dalili 1Ne dusu kasininba daminɛna ka kasi ka to ka sigisigi. Ka ne to sigisigi la, n ye Ala dali ko: 2«Matigi, i tilennin lo, i ka kɛwaliw bɛɛ tilennin lo. I be koo bɛɛ kɛ ɲumanya ni kantigiya la. E le ye mɔgɔw bɛɛ kitibaga ye. 3O la, Matigi, e k'i hakili to ne la, i ka ne filɛ. Kana n tɔɔrɔ n ka hakɛ kosɔn. Ne ni n faaw filila i ma koo minw na, e kana ne tɔɔrɔ olu fana kosɔn. Tiɲɛ na, u donna i gasi la. 4U ma e ka sariyaw bato. O le kosɔn, i y'a to an juguw y'an bololafɛnw bɔsi. 
..........
 walima i woloden kan fewu!» 10O loon na, Sara dusukasininba daminɛna ka kasi. A yɛlɛl'a facɛ ka sangaso kɔnɔ ko a b'a kaan dulon, nga a miirila k'a fɔ a yɛrɛ kɔnɔ ko: «U bena n facɛ nɛni k'a fɔ a ye ko: ‹Denmuso kelen dɔrɔn le tun b'i fɛ, min koo tun ka d'i ye. Ale y'a yɛrɛ kaan dulon a ka sigɛn kosɔn.› Aa! Ne facɛ kɔrɔla kosɔbɛ, ne ben'a dusu kasi fɔɔ a be taga lahara. Yanni n ka n kaan dulon, a ka fisa ne ka Matigi dali ko a k'a ka kalifa minɛ ne la. O la, ne tena nɛnili mɛn mɔgɔw daa la n si"	7010f512948e061bc9104e35dd672943
			"Kok 6 Mɔgɔ min b'a daa di Ala ma 1Masaba y'a fɔ Musa ye ko: 2«A fɔ Isirayɛlidenw ye ko ni cɛɛ dɔ, walima muso dɔ, ye dajuru ta ne Masaba ye k'a yɛrɛ danfara bɔ tɔw ka kɛ Naziricɛ ye,a 3- o tigi man kan ka dɔrɔ min, ani minnifɛn fariman wɛrɛw. A man kan ka duvɛn kumunin min, ani minnifɛn fariman wɛrɛw minw kumunin lo. A man kan ka *ɛrɛzɛnji min, walima k'a deen kɛnɛman, walima a janin dumu. 4Fɛɛn o fɛɛn bɔra ɛrɛzɛn na, a kisɛ fara a faraw kan, o si kana don a daa la o waati bɛɛ kɔnɔ. 5A fana man 
..........
ensaga, fiɲɛ te min na, o ka kɛ saraka jɛnita ye, ni sankelensagamuso, fiɲɛ te min na fana, o ka kɛ hakɛ yafa saraka ye, ani sagajigi, fiɲɛ te min na, o ka kɛ jɛnɲɔgɔnya saraka ye. 15A ka na ni buru sinsin ɲaa kelen ye fununan te min na, min dilanna ni mugu tɛntɛnnin ye, ani ŋɔmi min nɔɔnina ni tulu ye, ani ŋɔmi sifa wɛrɛ ye, fununan te minw na, ka tulu bɔn u kan. A ka na ni suman saraka ani jii ye fana. 16«Sarakalasebaga bena u di Masaba ma, ka hakɛ yafa saraka ani saraka jɛnita bɔ. 17A bena sa"	25e507fe9b646be31769439f1f2962fc
			"Sam fɔlɔ 16 Samuyɛli be Dawuda kɛ masacɛ ye 1Masaba y'a fɔ Samuyɛli ye ko: «I bena to ka kasi Sayuli kosɔn fɔɔ tuma jumɛn? Ne bann'a la, a te se ka kɛ masacɛ ye Isirayɛlidenw kunna tugu. Wili k'i ka gɔɔn fa tulu la ka taga. Ne b'i ci Zese fɛ ka bɔ Bɛtilehɛmu, bari ne ye masacɛ woloma a deenw cɛma.» 2Samuyɛli y'a jaabi ko ale be se ka taga cogo di. Ko ni Sayuli y'o mɛn, a ben'a faga. Masaba fana y'a fɔ ko: «N'i be taga tuma min na, i be misi dɔ minɛ ka taga n'a ye, i b'a fɔ ko e nana janko ka sar
..........
an tena saraka dumuni kɛ n'a ma na.» 12Zese ye mɔgɔ ci. A tagar'a wele, a nana. Cɛwulennin tun lo. A ɲada ka ɲi, a cɛɛ tun ka ɲi. Masaba y'a fɔ Samuyɛli ye ko: «Wili ka tulu bɔn a kuun na, ale lo.» 13Samuyɛli ye gɔɔn ta, tulu be min kɔnɔ, k'a bɔn a kuun na a kɔrɔw ɲana. Masaba ka Nii donna Dawuda la kabini o loon na ani waati tɔɔ bɛɛ la. O kɔ, Samuyɛli wilila ka taga Arama. Dawuda be kɛ Sayuli ka baaraden ye 14Masaba ka Nii bɔra Sayuli la, o kɔ, Masaba y'a kɛ nii kuntan dɔ tora k'a sigɛn. 15Sayu"	a3849b9902016178a75da66950a84577
			"1N balimaw, ne b'aw daali Ala ka makari kosɔn ko aw k'aw yɛrɛ kɛ saraka ɲanaman ye, min saniyanin lo, n'a ka di Ala ye: o le bena kɛ aw ka batoli ɲanaman ye. 2Aw kana aw yɛrɛ kɛɲɛ ni bii diɲɛ ye, nga aw ye hakilikura min sɔrɔ, aw jogo ka yɛlɛma ka kɛɲɛ n'o ye, janko aw ka se ka Ala sago lɔn, o min ye koɲuman ye, min ka di Ala ye, n'a dafanin be. 3Ala ye nɛɛma min kɛ ne ye, o kosɔn, ne b'a fɔ aw bɛɛ ye ko aw kana aw yɛrɛ boɲa k'a dama tɛmɛ, aw k'aw yɛrɛ majigi ka kɛɲɛ ni jigi ye, Ala ye min di aw
..........
w ka kojugu dabila, ka koɲuman kɛ kosɔbɛ. 10Kanuya min be badenya la, o sababu la, aw ka ɲɔgɔn minɛ, k'aw tɔɲɔgɔnw jati k'u ka fisa n'aw ye. 11Aw ye jija, aw kana kɛ salabagatɔw ye, aw ka banba ka baara kɛ Matigi ye. 12Jigi min b'aw la, aw ka nisɔndiya o kosɔn, tɔɔrɔ tuma, aw ka muɲu, aw ye jija ka Ala daali. 13Aw ye banba ka Ala ka mɔgɔw dɛmɛ u dɛsɛyɔrɔ la, ka mɔgɔ wɛrɛw ladon. 14Mɔgɔ minw b'aw tɔɔrɔ, aw ka duba kɛ o tigiw ye, aw ka duba kɛ dɔrɔn, aw kana dangali kɛ. 15Mɔgɔ minw be nisɔndiya la"	bbbf2db404c82cc7c36f19c37d3e372a
			"1Ne Pɔli min ye ciden ye, o ma kɛ mɔgɔw sababu la, walima adamaden dɔ barika la, nga o ye Yezu Krista sago ye n'a Faa Ala min y'a kunun a sanin kɔ. 2Ne n'an balima minw bɛɛ be yan, an le be bataki nin cira Krista ka jamakulu ma minw be Galati mara la. 3An Faa Ala n'an Matigi Yezu Krista ka nɛɛma ni hɛrɛ kɛ aw ye. 4Ale Krista min y'a yɛrɛ nii di k'an kunmabɔ an ka hakɛw la, waasa k'an tila ka bɔ bii diɲɛ juguman nin bolo, ka kɛɲɛ n'an Faa Ala sago ye. 5Boɲa ka la ale kan waati bɛɛ la. Amiina. 6Al
..........
den na. 12Ne m'o sɔrɔ mɔgɔ si fɛ, mɔgɔ si fana ma ne kalan o la, nga Yezu Krista yɛrɛ le y'o yira ne la. 13Ne tun be cogo min na fɔlɔfɔlɔ, zuwifu ka Alasira taama na, aw y'o mɛn! Minw lara Ala la ne tun be olu tɔɔrɔ kosɔbɛ. Hali ne tun b'a fɛ o koo ka dabila pewu. 14Zuwifuw ka Alasira taamako faan fɛ, ne fana tun tɛmɛna n tɔɲɔgɔn caaman kan, bari ne jijanin tun be ne faaw ka landakow la kosɔbɛ. 15Sanni ne baa ka ne wolo, Ala ye ne woloma ka bila, a diyara a ye ka ne wele fana a ka nɛɛma barika l"	34563531b9494d3e64a06213abf2e649
			"1O tuma na, jamaba tagara lajɛn fɔɔ u tun be ɲɔgɔn seen dɔn cayakojugu fɛ. Yezu y'a daminɛ k'a fɔ a ka kalandenw ye fɔlɔ ko: «Aw k'aw yɛrɛ kɔlɔsi Fariziɲɛw ka burufununan ma, min ye filankafɔya ye. 2Fɛndogonin si te yen min tena ye. Gundo si te yen min tena bɔ kɛnɛ kan, 3bari aw mana fɛɛn o fɛɛn fɔ dogo la, o bena mɛn kɛnɛ kan. Aw mana fɛɛn o fɛɛn fɔ ɲɔgɔn ye tulo kɔrɔ soo kɔnɔ, o wango bena la sanbon kan. 4«Aw minw ye ne teriw ye, ne b'a fɔ aw ye ko mɔgɔ minw be mɔgɔ faga n'u te se ka dɔ wɛrɛ k
..........
. Nga aw Faa b'aw makoyafɛnw lɔn. 31Aw ka Ala ka masaya ɲini fɔlɔ, n'o kɛra, Ala bena fɛɛn tɔw d'aw ma. 32«Aw kɛra i n'a fɔ sagakulufitini. O n'a ta bɛɛ, aw kana siran, bari a diyara aw Faa ye k'a ka masaya d'aw ma. 33«Aw k'aw bololafɛnw feere k'a wari tilan fantanw cɛ. Nafolo min be Ala fɛ sankolo la, aw k'o ɲini. O nafolo nin te cɛn ka ye, a te ban, soonw te se yen, bagabaga te se k'a cɛn. 34Aw ka nafolo be yɔrɔ min na, aw ka miiriya be o yɔrɔ la fana. 35«Aw k'aw cɛɛ siri, k'aw ka fitinɛ manan"	620ff08114f1ba72b1475b21659c0f3c
			"Sar 10 Arɔn deen fila be jɛni 1Arɔn dencɛ Nadabu ni Abiyu y'u ka wusulandagaw ta ka takami kɛ u kɔnɔ ka wusulan kɛ a kan, ka na n'o tasuma ye Masaba ɲakɔrɔ. U tun ma Masaba ka kuma jati, u ma tasuma nin bɔ Masaba ka sarakabɔyɔrɔ kan. 2O la, tasuma bɔra Masaba fɛ k'u halaki. U sara Masaba ɲakɔrɔ. 3Musa y'a fɔ Arɔn ye ko: «Masaba kaan tun be nin koo le ma a kumatuma na. A tun ko: ‹Mɔgɔ minw be gwɛrɛ ne la, olu k'u janto ne ka Alaya la. Boɲa ka kan ka la ne kan bɛɛ ɲana.› » Arɔn ma foyi fɔ.b 4Musa 
..........
a.» Sarakasogo sariya 12- Arɔn dencɛ Eleyazari ni Itamari, minw tora nii na, Musa y'a fɔ Arɔn ni olu ye ko: «Suman saraka yɔrɔ minw be jɛni Masaba ye pewu, ni olu bɔra ka ban, aw k'o tɔɔ ta ka buru dilan n'a ye, fununan kana kɛ a la, k'a dumu sarakabɔyɔrɔ gɛrɛfɛ. O ye fɛɛn saniyanin ye kosɔbɛ. 13Aw k'a dumu yɔrɔ senuman dɔ la. I yɛrɛ n'i deenw niyɔrɔ lo ka bɔ sarakaw la minw be jɛni Masaba ye pewu. Masaba y'o le fɔ ne ye. 14- Disi min be fifa Masaba ɲafɛ, ale ni woto min ka kan ka bɔ, ele n'i de"	82c9a7a92a19935f2a1f7577a6a9e384
			"1O kɔ, ne ye mɛlɛkɛ wɛrɛ jigitɔ ye ka bɔ sankolo la. Sebagayaba tun b'a bolo. A ka nɔɔrɔ ye yeelen bɔ dugukolo faan bɛɛ la. 2A pɛrɛnna ko: «A halakira! Babilɔni duguba nin halakira. A kɛra fɛnnɔgɔninw ka yɔrɔ ye: jinaw, ani kɔnɔw ni sogo minw koo ka go. 3Bari ale lo kɛra sababu ye, ka siyaw bɛɛ bila kakalaya la. Masaw jɛnna n'ale lo ye ka kakalaya kɛ. Jagokɛlaw kɛra nafolotigiw ye ale ka masirifɛnw sababu la.» 4O kɔ, n ye kumakan wɛrɛ mɛn ka bɔ arijana na ko: «N ka jama, aw ye bɔ dugu nin na jan
..........
ulu kasadiman, wusulanw, duvɛn, tulu, mugu, suman, misiw, sagaw, soow, wotorow, ani jɔɔn feeretaw. 14Jagokɛla nunu ben'a fɔ ko: «E tun be bololafɛn minw ɲini, o bɛɛ cɛnna. O nafolo nin, ani dakamanafɛnw bɛɛ tununa i la. I tena o si sɔrɔ tugu fewu.» Dugu nin kɛra sababu ye ka jagokɛla minw kɛ nafolotigiw ye, a ka bɔnɛ siranya fɛ, olu bena lɔ yɔrɔjan ka to ka kasi, ka to ka kaba. 16U bena to k'a fɔ ko: «Ebe! Bɔnɛ o bɔnɛ! Duguba nin! I do masirinin tun be sa! Ni lɛnfani ye, ni faniwulen sɔngɔgwɛlɛn"	1699dc922889bfac3bfacf6aea86f7e0
			"Sam fɔlɔ 29 Filisiw ma sɔn Dawuda ka jɛn la 1Filisiw ka kɛlɛbolow bɛɛ ye ɲɔgɔn lajɛn Afɛki, Isirayɛlidenw fana ye ɲɔgɔn lajɛn jii bɔyɔrɔ la min be Zizireyɛli mara la. 2Filisiw ka kɛlɛdenw ɲamɔgɔw tun bilara ɲafɛ, u n'u ka kɛlɛden kɛmɛ kɛmɛ ni waa kelen kelen. Dawuda n'a kɔmɔgɔw tun be kɔfɛ ni Akisi ye. 3Filisiw ka ɲamɔgɔw ye ɲiningali kɛ ko: «Eburu nunu be mun le kɛra yan?» Akisi y'u jaabi ko: «Isirayɛlidenw ka masacɛ Sayuli ka baaradenkɔrɔ Dawuda lo. A be ni ne ye a sera saan kelen, walima fila
..........
da ye mɔgɔ waa tan tan faga.› » 6Akisi ye Dawuda wele k'a fɔ a ye ko: «Masaba kosɔn, i ye mɔgɔtilennin ye, a ka di ne ye i ka fara ne kan an ka to ka taga kɛlɛ la ɲɔgɔn fɛ, bari ne ma jalakiyɔrɔ si ye i la kabini i nana ne fɛ loon min na fɔɔ ka na se bii ma. Nga i koo man di filisiw ɲamɔgɔw le ye. 7Janko n kana koo dɔ kɛ min man di filisiw ɲamɔgɔw ye, i ka kɔsegi ka taga hɛrɛ la.» 8Dawuda y'a fɔ Akisi ye ko ale ye mun le kɛ. Ko a ye kojugu jumɛn le ye ale seen kɔrɔ kabini a ser'a fɛ fɔɔ ka na se"	685231f0489c9c13c1aa2eab6e08aa23
			"Tal 10 Solomani ka talen fɔlɔw 1Solomani ka talenw filɛ: Deen hakilitigi b'a facɛ nisɔndiya. Nga deen naloman b'a bamuso dusu kasi. 2Nafa te namarafɛn na. Nga tilenninya be mɔgɔ kisi saya ma. 3Masaba t'a to mɔgɔtilennin be tɔɔrɔ kɔngɔ bolo. Nga a be mɔgɔjugu bali a nigɛlafɛnw na. 4Salabagatɔya le be na ni fantanya ye. Nga baara be mɔgɔ nafolotigiya. 5Mɔgɔ min be dumuni ɲini a sɔrɔtuma na, o ye deen hakilitigi ye. Nga min be la ka sinɔgɔ suman tigɛtuma na, o ka kan ni dɔgɔya ye. 6Duba be mɔgɔtile
..........
uman ye. 17Mɔgɔ min be sɔn ladili ma, o tigi be hɛrɛ sira kan. Nga min be ban ladili la, o tigi b'a yɛrɛ tunusira kan. 18Mɔgɔ min b'a tɔɲɔgɔn kɔniya dogo la, o tigi ye galontigɛla le ye. Min be galon tigɛ ka mɔgɔ tɔgɔ cɛn, o tigi ye naloman le ye. 19Kuma caaman be na ni fili ye. Min b'a ka fɔta dama kɛɲɛ, o tigi ye hakilitigi ye. 20Mɔgɔtilennin nɛnden be i ko warigwɛ ɲanaman. Mɔgɔjugu ka miiriya te foyi ɲa. 21Mɔgɔtilennin ka kuma be jama wasa. Nga nalomanw be sa miiribaliya kosɔn. 22Masaba ka dɛ"	16b4752a612ecca2936bd6cb7759a262
			"Zer 14 Zeremi be Ala daalila jaa waati la 1Masaba ye min fɔ Zeremi ye jaa kosɔn, o ye: 2«Zuda mara be dusukasi la, a duguw be nagasira, u ɲaa sisinin lo, u siginin be duguma. Zeruzalɛmukaw kasikan be bɔra. 3Ɲamɔgɔw b'u ka baarakɛlaw ci ka taga jii ta. Olu be se jimarayɔrɔ la k'a ye ko jii te yen. U be segi n'u ka minan lakolonw ye. Maloya, ni hakiliɲagami y'u kuun surun. 4Dugukolo pɛrɛnpɛrɛnnin lo bari sanji te na tugu jamana kɔnɔ. Sɛnɛkɛlaw y'u kuun surun maloya bolo. 5Kongo kɔnɔ, mankalanin be
..........
 ye o yɔrɔ nin na.› » 14O tuma na, Masaba y'a fɔ ne ye ko: «Kira nunu be min fɔra ne tɔgɔ la, o ye galon le ye. Ne m'u ci. Ne ma cii foyi di u ma. Ne ma foyi fɔ u ye. Olu yɛrɛ ka siko galonlamanw, ni lagwɛlikɛkumafu nunu, ani u ka miiriyakolonw, u b'o le kiraya kɛra aw ye. 15O le kama, kira minw be kiraya kɛra ne tɔgɔ la, ne Masaba ko: Ne m'u ci, k'a sɔrɔ u b'a fɔra ko murujan ni kɔngo tena se jamana nin ma. Olu kɔni, murujan ni kɔngɔ le bena olu halaki. 16U be kirayakuma fɔra minw ye, olu bena "	e57751f27dfc42693b2d3d75f5d94592
			"Zɔbu 24 1«Mun na Setigi Ala ma loon dɔ sigi, min y'a ka kiti loon ye? O la, a ɲasiranbagaw tun bena o ye. 2Mɔgɔw b'u ka forow daan yɛlɛma ka don u tɔɲɔgɔn ta la, u be begɛn soɲa ka taga o dɛndɛ. 3U be falatɔ ka fali minɛ ka taga n'a ye, u be firiyamuso ka misi minɛ ka sɔrɔ ka juru don a la. 4U b'a kɛ dɛsɛbagatɔw be sira bila, u be jamana sigɛnbagatɔw karaba fɔɔ u b'u yɛrɛ dogo. 5U be i ko kongofaliw, kongokolon kɔnɔ. U be taga u ka baara la yɔrɔ jalan na ka dumuni ɲini u deenw ye. 6U be biin kan
..........
ɔgɔfagala be wili sɔgɔmada joona, a be sigɛnbagatɔ ni dɛsɛbagatɔ faga. Ni suu kora, a be kɛ i ko soon. 15Kakala be muso dɛndɛ sufɛ, a be miiri ko mɔgɔ ɲaa t'a la, a b'a yɛrɛ dogo. 16Sufɛ lo soon be daaw kari, tilefɛ, a b'a yɛrɛ datugu a ka soo kɔnɔ, a te yeelen lɔn. 17Olu bɛɛ fɛ, sɔgɔma kɛra dibijugu waati ye, u delila sufɛ siranyako la. 18Nga aw fɛ, jii be taga ni mɔgɔjugu le ye joona joona, u ka sigiyɔrɔ be kɛ yɔrɔ danganin ye, o la, u tena taga ɛrɛzɛnforo la tugu. 19Sanbɛrɛ be tunu tile funte"	ec0c89730747d6553dedee4d99c709bb
			"Sir 32 Yɛrɛminɛcogo 1N'u ye dumuniba ɲamɔgɔya d'i ma, kana i yɛrɛ boɲa. E k'i yɛrɛ minɛ i ko mɔgɔ tɔw, e k'i janto u la, o kɔ, i ka taga sigi. 2I ka kɛta bɛɛ kɛ, o kɔ, i ka taga sigi, i ka nisɔndiya i ka baaraɲuman kosɔn. I ka kan ni boɲa min ye, i bena o sɔrɔ. 3Ni e le y'u mɔgɔkɔrɔba ye, i be fɛɛn min lɔn, o fɔ. Nga i kana fɔlikɛlaw bali u ta la. 4Ni jama b'i lamɛnna tuma min na, kana kuma ka dama tɛmɛ, o t'i ka lɔnniya yirawaati ye. 5Ka fɔli kɛ dumuniba kɛyɔrɔ la, o ni ka kabakuru sɔngɔgwɛlɛn 
..........
 Taga soo joona. 12O yɔrɔ la, i bena se ka ɲanagwɛ, k'i diyanako kɛ. Nga kana kuma i kunfɛ ka dɔ hakɛ ta. 13O bɛɛ kɔ, e k'i Danbaga Ala fo, ale min be ɲuman kɛ i ye kosɔbɛ. TILANYƆRƆ NAANINAN Alaɲasiran 14Mɔgɔ min be siran Matigi ɲa, o tigi sɔnna ladili ma. Min be Matigi ɲini sɔgɔma joona, o tigi b'a ka dɛmɛ sɔrɔ. 15Mɔgɔ min be janto Matigi ka sariya la, o tigi ben'a ka makoɲafɛn sɔrɔ. Nga min te janto a la, o tigi be ben. 16Mɔgɔ minw be siran Matigi ɲa, olu b'a sago lɔn. U be koɲuman min kɛ, o "	20efb821b2e133d818814e02082935c4
			"Zan 12 1*Hɔrɔnya ɲanagwɛ tun tora tile wɔɔrɔ, Yezu tagara Betani, Lazari ka dugu la a tun ye Lazari min sanin kunun. 2O yɔrɔ la, u ye dumuni labɛn Yezu ye. Marita le tun be dumuni dira u ma. Lazari fana tun be dumunikɛlaw cɛma. 3- Mariyamu ye daganin dɔ ta, o fanin tun be tulu kasadiman ɲanaman na, min sɔngɔ ka gwɛlɛ kosɔbɛ. A y'o bɔn Yezu seenw kan ka tila k'a kunsigi kɛ k'a seenw jɔsi, soo bɛɛ fara a kasa la. 4Zuda Isikariyɔti, n'o ye kalandenw la dɔ ye, ale min ben'a don bolo la, ale y'a fɔ k
..........
, ne ka baarakɛlaw fana bena kɛ o yɔrɔ le la. Ni mɔgɔ min be baara kɛ ne ye, n Faa bena boɲa la o tigi kan. 27Sisan ne nii tɔɔrɔnin lo, ne bena mun le fɔ? N Faa, k'a fɔ ko i ka ne kisi nin waati tɔɔrɔ ma wa? Nga ne nakun le y'o ye. 28N Faa, i k'i yɛrɛ tɔgɔ boɲa!» O waati yɛrɛ la, kumakan dɔ bɔra sankolo la, k'a fɔ ko: «Ne y'a boɲa, ne bena tila k'a boɲa tugu.» 29Jama min tun be yen, olu y'a fɔ ko saan le pɛrɛnna, dɔw ko mɛlɛkɛ dɔ le kumana a fɛ. 30Yezu y'a fɔ u ye tugu ko: «Kumakan min mɛnna, o "	fcdaa7ee08b57d3ebeb3ceb271b97a5a
			"1Koo minw ka kan ka kɛ yanni dɔɔni, Ala ye sira di Yezu Krista ma, a k'olu yira a ka baarakɛlaw la. O la, ale y'a ka mɛlɛkɛ ci Zan fɛ k'o yira a la. 2Ala ye kuma minw fɔ, ani Yezu ye koo minw kɛ, Zan min ɲaa lara o bɛɛ kan, ale b'olu le ɲafɔra yan. 3Ni sɛbɛ nin kalanbaga, walima a kɔnɔna kirayakuma lamɛnbaga min y'a bato, o tigi dagamunin lo. Bari o koow kɛwaati surunyana. 4Krista ka jamakulu wolonwula minw be Azi mara la, ne Zan be sɛbɛ nin ci aw ma. Ala min be yen, ale tun be yen, ani ale lo b
..........
i Yezu seereya kama. 10Matigi ka loon dɔ la, Nii Senuman barika la, ne ye kumakan dɔ mɛn n kɔfɛ, i n'a fɔ buru fiyɛkan. 11A y'a fɔ ko: «I be min yera, o sɛbɛn k'a ci Ala ka jama ma dugu wolonwula nunu kɔnɔ: Efɛzi ni Simirini, ani Pɛrigamu, Tiyatiri, ni Saadi ni Filadɛlifi ani Lawodise.» 12Ne ye n ɲaa yɛlɛma ko n be kumabaga nin filɛ, ne ye sanu fitinɛ wolonwula ye. 13Fɛɛn dɔ tun be fitinɛ nunu cɛma, o fɛɛn nin bɔnin tun be adamaden fɛ. Foroca tun b'a kaan na, sanu cɛsirilan tun b'a disi la. 14A "	865de456db7f5abf02d011ad4bf9fd35
			"1Ka Apolɔsi to Korɛnti, Pɔli ye Azi jamana kuluyɔrɔ cɛtigɛ ka taga se Efɛzi. A ye kalanden dɔw sɔrɔ yen. 2A y'u ɲininga ko: «Aw lara Yezu la tuma min na, aw ye Nii Senuman sɔrɔ wa?» U y'a jaabi ko: «Nii Senuman wa? An m'ale koo mɛn ka ye.» 3Pɔli y'u ɲininga tugu ko: «O tuma na, aw batizera cogo di?» U ko: «Zan tun be mɔgɔw batize cogo min na, an ta fana kɛra ten.» 4O la, Pɔli ko: «Mɔgɔ minw sɔnna ka nimisa ka faran u ka kojuguw la, Zan tun be olu batize. A tun b'a ɲini jama fɛ ko mɔgɔ min bena n
..........
ilila Matigi ka sira koo la. 24Cɛɛ dɔ le tun be yen, a tɔgɔ ko Demetiriyusi, numu tun lo. Efɛzikaw ka joba min tɔgɔ ko Aritemi, ale tun b'o batoso jaa fitinimanw dilan ni warigwɛ ye. Minw tun b'o baara nin na a fɛ, u tun be nafa sɔrɔ kosɔbɛ. 25A ye baaraden nunu lajɛn, ani minw bɛɛ tun b'o baara nin ɲɔgɔn kɛ dugu kɔnɔ, k'a fɔ u ye ko: «N badenw, aw yɛrɛ b'a lɔn ko an ka hɛrɛ be bɔ baara nin le la. 26Nga Pɔli tɔgɔla nin be min fɔra, ani a be min kɛra, aw b'o mɛnna, aw b'o yera fana. A ko adamaden"	678ac0b6af5f0d33d9f2330fe26cb50f
			"Tal 3 Lɔnniya ni Masaba ɲasiran 1N deen, kana ɲinɛ n ka kuma kɔ, n ka ladiliw mara i dusu la. 2Bari, u bena dɔ fara e sii kan, i bena hɛrɛ ni sijan sɔrɔ. 3Kana ɲumanya ni tiɲɛ dabila. I ka masirifɛn ka kɛ olu ye, i k'u mara i dusu la. 4- O la, i koo bena diya Ala n'i tɔɲɔgɔnw ye. U bena i jati hakilitigi ye. 5E jigi la Masaba kan sɔbɛ la. Kan'i bolo la i yɛrɛ ka lɔnniya kan. 6I ka koo bɛɛ la, miiri a la, a bena i ka sira gwɛya i ye. 7- Kana i yɛrɛ jati kolɔnbaga ye. Siran Masaba ɲa, ka kojugu da
..........
ɔrɔbagaw fana dagamunin lo. 19Masaba ye dugukolo dan ni lɔnniya ye, a ye sankolo kɛ ni hakilitigiya ye. 20A ka lɔnniya le barika la, jii be bɔ dugukolo jukɔrɔ, ani sankaba be jii tɔni. I tangabaga ye Masaba ye 21N deen, to ka miiri ani ka jatiminɛ kɛ dɛ! Kana i yɔrɔ jaɲa o la abada! 22O bena sii d'i ma, o bena kɛ masirifɛn ye i kaan na. 23O tuma na, i bena taama hakilisigi la. I seen tena talon. 24N'i lara, i tena siran foyi ɲa, i bena sinɔgɔ ka ɲa. 25Kana siran gwɛrɛgwɛrɛ ɲa, walima mɔgɔjuguw k"	e9a321f432eaf6c38dd40ec26ecabcc8
			"1Fɔlɔfɔlɔ, Ala kumana an faaw fɛ kiraw barika la siɲɛ caaman ni cogo caaman na. 2Nga a kumana an fɛ laban waati nin na a Dencɛ barika la, a ye min kɛ fɛɛn bɛɛ kuntigi ye, ani a ye diɲɛ dan min barika la. 3Ala ka dawula n'a jaa tigitigi yɛrɛ lo. Diɲɛ be seen kan ale ka kuma barikaman sababu la. A y'a yɛrɛ saraka mɔgɔw ka hakɛw yafa kosɔn ka ban tuma min na, a yɛlɛla ka taga sigi Setigi Ala kinibolo fɛ arijana na. 4Ala Dencɛ lɔyɔrɔ ka bon ni mɛlɛkɛw ta ye, fɔɔ a ye tɔgɔ d'a ma min ka bon n'u ta ye
..........
ka koo la ko: «A b'a ka mɛlɛkɛw kɛ fɔɲɔ ye, a b'a ka baarakɛlaw kɛ tasuma ye.» 8Nga a y'a fɔ a Deen ka koo la ko: «Ala, e ka masaya be to seen kan kudayi! I ka masabere ye tilenninya ta ye. 9Tilenninya ka d'i ye, kojugu man d'i ye. O la, Ala, i ka Ala y'i woloma k'i nisɔn diya ka tɛmɛ i tɔɲɔgɔnw kan.» 10Ala y'a fɔ tugu ko: «Ele Matigi le ye dugukolo dan kabini fɔlɔfɔlɔ, sankolo ye i bulonɔ ye. 11Olu bena ban, nga ele be to. U bena kɔrɔ i ko fani. 12Mɔgɔ be deleke kuru cogo min na, i bena u kɛ te"	d25bb67655f282d7928e75e7bbde885c
			"1Aw Galatika nalomanw, mɔgɔ jumɛn le y'aw ɲaa ɲini ten? K'a sɔrɔ Yezu Krista ka sayako lɔgɔ kan fɔra ka gwɛ aw ye kosɔbɛ. 2Ne b'a fɛ ka fɛɛn min faamu aw fɛ, o ye nin ye: Aw ye Nii Senuman sɔrɔ aw ka sariya batoli barika la wa, walima aw sɔnna kibaru diman ma minkɛ, o kosɔn lo? 3Aw ka nalomanya nin sera o bɛɛ ma wa? Aw daminɛna ni Nii Senuman ye, aw b'a fɛ k'o koo laban adamadenya la wa? 4Aw y'o koo ye k'o lɔn gwansan wa? N'o ye gwansan ye, 5Ala min b'a ka Nii Senuman d'aw ma ani ka kabakow kɛ a
..........
amadenya ye. Ni mɔgɔ dɔ y'a ka koo dɔ latigɛ ka ɲa sanni a ka sa, mɔgɔ wɛrɛ te se k'o cɛn, walima ka dɔ fara o kan. 16Ala tun y'a daa di Ibrayima n'a kɔmɔgɔ le ma. O kɔmɔgɔ nin ye Krista le ye. O la, a tun y'a fɔ ko: «E n'i kɔmɔgɔ.» A m'a fɔ ko: «E n'i kɔmɔgɔw.» 17Ne b'a fɛ ka fɛɛn min fɔ, o ye nin ye: Ala ye dadili min kɛ o tena yɛlɛma. Saan kɛmɛ naani ni bi saba tɛmɛnin kɔ sariya min nana sigi, ale te se ka dadili nin yɛlɛma fewu. 18Bari Ala b'a daa di koo min na, n'ale be sɔrɔ sariya batoli b"	7195ab6fddd215b79fb982b69182fc39
			"1Fɔlɔfɔlɔ, sanni diɲɛ ka dan, Kuma tun be yen. O Kuma nin tun be ni Ala ye, o Kuma nin tun ye Ala ye. 2A tun be ni Ala ye fɔlɔfɔlɔ. 3Fɛɛn bɛɛ danna ale barika la. Fɛɛn si te yen min ma dan a barika la. 4Nii tun be sɔrɔ ale barika la. Ale tun be yeelen bɔ adamadenw ye. 5O yeelen nin bɔra dibi la. Nga dibi ma sɔn a ma. 6Ala ye cɛɛ dɔ ci min tɔgɔ tun ko Zan. 7Ale nana waasa ka kɛ yeelen nin seere ye k'a koo fɔ mɔgɔw ye janko u bɛɛ ka la yeelen nin na ale sababu la. 8Ale Zan tun te yeelen nin ye, ng
..........
gɔw batizera yɔrɔ min na. 29O dugusagwɛ, Zan ye Yezu natɔ ye a fɛ, a y'a fɔ ko: «Ala ka Sagaden filɛ min be mɔgɔw ka hakɛw ban. 30N tun be ale lo koo fɔra ko mɔgɔ dɔ bena na ne kɔ min ka bon ni ne ye, bari sanni ne ka wolo, ale tun be yen. 31Ne yɛrɛ tun t'a lɔn, ne nana ka to ka mɔgɔw batize jii la, waasa Isirayɛlidenw k'a lɔn.» 32Zan y'a fɔ tugu ko: «Ne ye Nii Senuman jigitɔ ye a kan ka bɔ sankolo la, i n'a fɔ tuganin, ka to a kan. 33Ne tun t'a lɔn, nga min ye ne ci ka na mɔgɔw batize jii la, a"	7fafe6d4ae0f279d022d33eb9f9e857c
			"Fil 3 Pɔli b'a jigi la Yezu kan 1Ayiwa n balimaw, sisan kɔni aw ka nisɔndiya Matigi kosɔn. Ne ye koo minw fɔ aw ye, a ma gwɛlɛ ne ma ka kɔsegi olu kan. O be aw fana dɛmɛ kosɔbɛ. 2Aw k'aw yɛrɛ kɔlɔsi wulu nunu na, baarakolonkɛlaw, minw ka kɛnɛkɛnɛko te sɔbɛ koo ye. 3Bari mɔgɔ minw kɛnɛkɛnɛna sɔbɛ la, o ye anw le ye, an minw be Ala bato a ka Nii barika la, k'an ka boɲa sɔrɔ Yezu Krista barika la, an minw t'an jigi la an yɛrɛ kan. 4Ni mɔgɔ dɔ be miiri ko ale be se k'a jigi la a yɛrɛ kan, ne fana be
..........
e tɔɔrɔla cogo min na, ani a y'a nii di cogo min na, ne fana ka n nii di ten ka sa, 11waasa ne fana ka se ka kunun. 12A ma kɛ ko ne sera koo bɛɛ daan na ka sara sɔrɔ, ka kɛ mɔgɔdafanin ye dɛ, nga ne be n jija ka taga ɲa, waasa ne ka se ka kɛ mɔgɔdafanin ye, bari o le kama Yezu Krista ye ne wele. 13N balimaw, ne te miiri ko ne ye mɔgɔdafanin ye ka ban, nga ne be fɛɛn kelen dama le kɛ: ne tɛmɛna fɛɛn minw kan, ne be ne hakili bɔ olu bɛɛ la, ka jija ka taga ɲafɛ. 14Ne be boli fɔɔ ka se boli daan na"	2f675b73a8e6983bb1e99da5e4d052e5
			"Sam fɔlɔ 10 1Samuyɛli ye daganin dɔ bɔ tulu tun be min kɔnɔ. A ye tulu nin yɛlɛma Sayuli kuun na. O kɔ, a y'a bolo meleke a la k'a fɔ a ye ko: «Masaba y'i woloma ka kɛ a yɛrɛ ka jama ɲamɔgɔ ye.c 2N'i bɔra ne fɛ bii, i bena mɔgɔ fila dɔ kunbɛn Sɛlisa, Arasɛli ka kaburu gɛrɛfɛ, Bɛnzamɛn kɔmɔgɔw ka mara daan na. I be fali minw ɲinina, olu ben'a fɔ i ye ko u yera, ko i facɛ ɲinɛna ni fali nunu koo ye, sisan a be hami aw le ka koo la, k'a fɔ ko ale ka kan ka mun le kɛ a deen kosɔn. 3N'i bɔra o yɔrɔ l
..........
?» A kɛra talen ye ten. 13Sayuli ye kirayakuma fɔ ka ban tuma min na, a tagara sarakabɔyɔrɔ la. 14A facɛfitini y'a fɔ a n'a ka baaraden ye ko: «Aw tun tagara min?» Sayuli y'a jaabi ko: «An tun tagara faliw ɲiniyɔrɔ la, nga an ma u ye, an tagara Samuyɛli fɛ.» 15A y'a fɔ Sayuli ye ko Samuyɛli ye fɛɛn min fɔ a ye, ko a k'o fɔ ale ye. 16Sayuli y'a jaabi ko: «A y'a fɔ an ye ko fali nunu yera.» Samuyɛli ye koo min fɔ a ye masaya koo la, a ma o fɔ a ye. Sayuli be woloma ka kɛ masacɛ ye 17Samuyɛli ye Is"	4e09798d9cd36545586668940779f1d2
			"1Matigi ɲasiran kosɔn denmisɛnw, aw k'aw wolobagaw boɲa, o le ka ɲi. 2«I k'i faa n'i baa boɲa,» (o le ye sariya fɔlɔ ye dadili tara ka la min kan), 3«janko i ka se ka hɛrɛ ni sijan sɔrɔ dugukolo kan.» 4Wolobagaw, aw fana, aw kana fariya aw deenw ma fɔɔ u be muruti, nga aw k'u kolo k'u ladi, ani k'u kalan ka kɛɲɛ ni Matigi sago ye. 5Jɔɔnw, aw k'aw kuntigiw boɲa kosɔbɛ ni kɔnɔgwɛ ye, ka siran u ɲa i n'a fɔ aw b'a kɛ Krista ye cogo min na. 6Aw kana o kɛ u ɲana dɔrɔn k'aw koo diya u ye, nga aw k'o k
..........
sa ni lonjugu sera, aw ka se ka lɔ kelen kan fɔɔ ka se a laban ma. 14Aw ye jija ka tiɲɛ kɛ aw ka cɛsirilan ye, ani tilenninya ka kɛ aw ka nigɛkunbɛnnan ye. 15Aw ye jija ka kibaru diman fɔ, min ye hɛrɛkuma ye, o ka kɛ i n'a fɔ aw ka sennasanbara. 16Lanaya min b'aw la, aw k'o kɛ i n'a fɔ kɛlɛden ka nigɛkunbɛnnan, ka se ka Sutana ka biɲɛ tasumaman bɛɛ faga n'o ye. 17Aw ka kisili nigɛfugulan biri, ani ka Nii Senuman ka murujan ta min ye Ala ka kuma ye. 18Aw ka Ala daali kosɔbɛ tuma bɛɛ Nii Senuman b"	23936bfd75c7044ff5376d08255b3993
			"Gal 2 Pɔli ni ciden tɔw ka ɲɔgɔn kunbɛnko 1- Saan tan ni naani tɛmɛna, ne ni Barinabasi sɔrɔla ka taga Zeruzalɛmu tugu. Titi fana tagara n'an ye. 2Ala tun ye koo dɔ yira ne la, o seen fɛ ne tun tagara yen. Ne tun be kibaru diman min fɔ siya wɛrɛw cɛma, ne y'o koo fɔ u ye. Ne y'o ɲafɔ fana ɲamɔgɔw ye danna, janko ne ye baara minw kɛ ka ban, ani ne be minw kɛra, o kana kɛ gwansan ye. 3Nga n taamaɲɔgɔn Titi min ye siya wɛrɛ ye, wajibi tun tɛ ale ka kɛnɛkɛnɛ. 4Nga an balimakolon dɔw le tun b'a fɛ a 
..........
Zaki ka cidenw ka na, ale Piyɛri tun be to ka dumuni kɛ ni siya wɛrɛw ye. Nga o ciden nunu sera dɔrɔn, a faranna u la zuwifuw ɲasiran kosɔn. 13Zuwifu minw lara Krista la, olu fana tugura ale kɔ a ka namaratɔya la, ani Barinabasi fana. 14Ne y'a ye tuma min na k'u te taamana ka kɛɲɛ ni kibaru diman ye, min ye tiɲɛ ye, ne tilenna k'a fɔ Piyɛri ye mɔgɔ bɛɛ ɲana ko: «E min ye zuwifu yɛrɛ yɛrɛ ye, e do y'i yɛrɛ minɛ i n'a fɔ siya wɛrɛ, mun na e be tila ka siya wɛrɛw karaba k'olu ka kɛ i n'a fɔ zuwifu?"	6e15efb34b25a080ac35bed263ee626b
			"1Yezu bɔra yen ka ta'a ka dugu la. A ka kalandenw tugura a kɔ. 2Lafiɲɛlon sera minkɛ, a donna kalanso kɔnɔ ka mɔgɔw kalan. A lamɛnbagaw bɛɛ kabakoyara kosɔbɛ. U tora k'a fɔ ko: «Haan! A bɔra ni nin ye min? Hakili min b'a fɛ, a y'o sɔrɔ min? A be kabako minw kɛ, a b'o kɛ cogo di? 3Miniziye tɛ wa? Mariyamu dencɛ nin tɛ wa? A dɔgɔcɛw te Zaki ni Zoze ni Zude ani Simɔn ye wa? A dɔgɔmusow t'an fɛ yan wa?» O miiriya le y'a to u ma la a la. 4Nga Yezu y'a fɔ u ye ko: «Kira be boɲa sɔrɔ yɔrɔ bɛɛ, fɔɔ a ka
..........
a n'a ye. Sɔlidasi nin tagara Zan kuun tigɛ kasobon na, 28k'a bila minan dɔ kɔnɔ, ka n'a di sunguru nin ma. O fana tagar'a d'a bamuso ma. 29Zan ka kalandenw y'o mɛn tuma min na, u tagar'a suu ta k'a don. 30Yezu tun ye mɔgɔ minw ci, olu kɔsegira ka taga lajɛn a kɔrɔ. U ye mɔgɔw kalan fɛɛn minw na ka koo minw kɛ, u y'o bɛɛ lakali a ye. 31A y'a fɔ u ye ko: «Aw ye na an ka taga danna yɔrɔ dɔ la janko aw ka lafiɲɛ dɔɔni.» A y'o fɔ bari mɔgɔ caaman tun be taga u fɛ, dɔw be taga ni dɔw be segi fɔɔ Yezu"	e975416e1fd36af4fbd8b160cf26c620
			"Yir 10 Mɛlɛkɛ be kitabu di Zan ma 1O kɔ, ne ye mɛlɛkɛ fangatigi wɛrɛ jigitɔ ye ka bɔ sankolo la. Sankaba tun kɛnin be k'a lamini, sanmuru tun b'a kuun na. A ɲada tun be manamana i n'a fɔ tile, a seenw ɲaa be i n'a fɔ tasuma. 2Kitabufitini dɔ dayɛlɛnin tun b'a bolo. A y'a kinibolosen la kɔgɔji kan, k'a numanbolota la dugukolo kan. 3A ŋunana kosɔbɛ, i n'a fɔ jara. A ŋunana ten minkɛ, saan pɛrɛnna siɲɛ wolonwula k'a jaabi. 4Saan pɛrɛnna siɲɛ wolonwula minkɛ, u ye min fɔ, n ko n b'o sɛbɛn nga kumaka
..........
gɔji n'u kɔnɔnafɛnw bɛɛ dan, mɛlɛkɛ nin kalila n'o tɔgɔ ye ko: «Kɔnɔni t'a la tugu! 7- Nga ni mɛlɛkɛ wolonwulanan y'a ka buru fiyɛ loon min na, Ala ben'a ka koo dogonin dafa o loon na, i n'a fɔ a tun ya fɔ a ka kiraw ye cogo min na.» 8N tun ye kumakan min mɛn ka bɔ sankolo la, o tigi kumana n fɛ tugu ko: «Mɛlɛkɛ min lɔnin be kɔgɔji ni dugukolo kan, taga bolola kitabufitini nin minɛ.» 9N tagara mɛlɛkɛ nin daali ko a ka kitabu nin di yan. A ko n ma: «Hɔn, a minɛ k'a ɲimi, a bena diya i daa la i n'"	8d9940692e15420e01c3ed6cd00233fa
			"1O la do, Krista ka koo minw faamu man gwɛlɛ, an kana to o kalan na halibi, nga an ka jija ka taga ɲa. An kana segi kalan kɔrɔman nunu kan minw ye: an ka nimisa ka faran kojuguw la minw te foyi ɲa mɔgɔ ye, ani jigi lako Ala kan, 2ni batizeliko, ani ka bolo la mɔgɔ kan ka Ala dali, ni suuw kununko, ani laban kitiko. An kana segi olu kan tugu. 3An ben'a kɛ ten le sisan, ni Ala sɔnna. 4Mɔgɔ minw ye Ala ka yeelen sɔrɔ, ka Ala ka nɛɛma sɔrɔ, ka kɛ Nii Senuman jɛnɲɔgɔnw ye, 5olu minw y'a ye ko Ala ka 
..........
 Ala ka ɲi, a tena ɲinɛ o si kɔ. 11Ayiwa, anw b'a fɛ, aw kelen kelen bɛɛ ka banba ka to timinadiya la fɔɔ ka taga se a laban ma, janko aw jigi be min kan, aw ka se k'o sɔrɔ. 12O la, aw fari tena faga. Ala y'a daa di koo min na, minw be la Ala la, ka muɲu fɔɔ k'o sɔrɔ, aw ka olu ladege. 13Ala y'a daa di Ibrayima ma tuma min na, a kalila n'a yɛrɛ tɔgɔ ye bari fɛɛn wɛrɛ te yen min ka bon n'ale yɛrɛ ye n'a be se ka kali ni min ye. 14A tun ko: «Ne bena hɛrɛ kɛ i ye, k'i kɔmɔgɔw caya kosɔbɛ.» 15Ayiwa,"	acb028d60d6870aaf5542c92516118fb
			"Titi 2 Somɔgɔw ladi kuma 1Ele kɔni, mɔgɔw ladi ka kɛɲɛ ni kalanɲuman ye. 2A fɔ cɛkɔrɔbaw ye k'u ka kɛ mɔgɔsɔbɛw ye, u be minw jati minw ka miiriya ka ɲi, jigi be minw fɛ kosɔbɛ, ni kanuya ni muɲuli. 3O cogo kelen na fana, i k'a fɔ musokɔrɔbaw ye k'olu taamacogo ka bɛn ni mɔgɔsɔbɛya ye Ala faan fɛ. U kana kɛ mɔgɔ tɔgɔcɛnlaw ye, ani u fana kana kɛ dɔrɔtɔw ye. Olu ka mɔgɔw dege koɲuman kɛli la. 4O la, muso minw ma kɔrɔ fɔlɔ, u b'u dɛmɛ u k'u cɛɛ n'u deenw kanu. 5U ka kɛ musosɔbɛw ye minw ɲamalɔnin 
..........
a to maloya la. 9I ka jɔɔnw ladi ko olu ka kan ka u yɛrɛ majigi k'u koo diya u kuntigiw ye koo bɛɛ la, u kana u sɔsɔ, 10ani u kana u soɲa cogo si la. U k'u ka mɔgɔsɔbɛya dafanin yira u la tuma bɛɛ. O la, u bena an kisibaga Ala ka koo boɲa. Ala ka ɲumanya 11Bari Ala y'a ka ɲumanya yira kɛnɛ kan adamaden bɛɛ be se ka kisi min barika la. 12Ale min b'a yira an na ko an ka siran Ala ɲa ani ka ban nin diɲɛ nigɛjuguw la, waasa k'an to bii diɲɛ na, an ka se k'an yɛrɛ minɛ ka taama tilenninya la Ala ɲakɔ"	7efb77855f5b2b34125a4ee71f60ae85
			"1Aw ka kɛ ne ladegebagaw ye, i n'a fɔ ne fana kɛra Krista ladegebaga ye cogo min na. 2Ne be barika la aw ye bari aw hakili be ne la waati bɛɛ, ne ye koo minw bɛɛ fɔ aw ye, aw y'o bato ka ɲa. 3Ne b'a fɛ aw ka nin faamu kosɔbɛ: cɛɛ kelen kelen bɛɛ kuntigi, o ye Krista ye, muso fana kuntigi y'a cɛɛ ye, Krista kuntigi ye Ala ye fana. 4Cɛɛ o cɛɛ be Ala daali walima n'a be kiraya kɛra, ni fugulan b'a kuun na, a b'a kuntigi le dɔgɔya. 5Nga muso o muso be Ala daali, walima n'a be kiraya kɛra, n'a ma fan
..........
lanni yɛrɛ ka kan ka kɛ aw cɛma, janko mɔgɔsɔbɛw ka se ka lɔn. 20N'aw be ɲɔgɔn lajɛn dumuni senuman kɛtuma na, aw t'a kɛ a kɛcogo la. 21N'aw b'a dumu tuma min na, mɔgɔ kelen kelen bɛɛ b'a ta ta k'a dumu fɔlɔ, dɔ be minni kɛ ka fa, k'a sɔrɔ a tɔɲɔgɔn be kɔngɔ la. 22O tuma na, soo t'aw fɛ n'aw be se ka dumuni, ani minni kɛ yen wa? Walima minw lara Ala la aw b'a fɛ ka olu ni fantanw lo dɔgɔya wa? Ne ka kan ka mun fɔ aw ye tugu? K'aw tanu wa? Ayi, ne te se k'aw tanu nin koo nin ɲɔgɔn na. 23Ne ye min"	36e56a23a077acb3017f98d70471f998
			"1O kɔ, Yezu tagara Olivuyirikulu kan. 2Sɔgɔmada joona dɔrɔn, a segira ka na Alabatosoba kɔnɔ. Jama tun be nan'a fɛ minkɛ, a sigira ka to k'u kalan. 3Sariya karamɔgɔw ni Fariziɲɛw ye muso dɔ minɛ kakalaya kɛyɔrɔ la ka na n'a ye k'a lɔ jama cɛma 4ka Yezu ɲininga ko: «Karamɔgɔ, muso nin minɛna kakalaya la ni cɛɛ dɔ ye. 5Sariya la, Musa y'a fɔ an ye ko an k'o muso sugu bon k'a faga ni kabakuruw ye. Ele do, e ko di?» 6U ye jaan la n'u ka kuma ye waasa ka se ka Yezu jalaki. Nga Yezu birila ka to ka sɛ
..........
lara a la. 31Zuwifuw ɲamɔgɔ minw lara Yezu la, a y'a fɔ olu ye ko: «N'aw ye ne ka kuma bato, aw be kɛ n ka kalandenw ye tiɲɛ na. 32O la, aw bena tiɲɛ lɔn, o tiɲɛ le bena aw kɛ hɔrɔnw ye.» 33U y'a jaabi ko: «Anw ye Ibrayima deenw ye. An ma deli ka kɛ mɔgɔ si ka jɔɔn ye. I be se k'a fɔ cogo di ko an bena kɛ hɔrɔnw ye?» 34Yezu y'u jaabi ko: «Tiɲɛ tiɲɛ na, mɔgɔ o mɔgɔ be hakɛ kɛ, o tigi ye hakɛ ka jɔɔn le ye. 35Jɔɔn te jati a kuntigi ka somɔgɔw dɔ ye, nga a kuntigi deen jatinin lo tuma bɛɛ. 36Ayiwa,"	71d6f255de2c774fbc68b6aca054fffd
			"Dal 106 Isirayɛlidenw ka murutikow 1- Masaba ka tanu! Aw k'a makiri bari a ka ɲi, a ka ɲumanya te ban abada. 2Jɔn le bena Masaba ka kobabaw fɔ? Jɔn ben'a makiri? 3Mɔgɔ minw b'a ka sariyaw mara ka tilenninyako kɛ, o tigi dangamunin lo. 4E hakili to ne la e ka jama dɛmɛwaati la, Masaba. Ne kisi n'u ye 5janko ne ka se k'i ka mɔgɔwolomaninw ka dagamu tɔnɔ ye, ka se ka nisɔndiya n'i ka jama ye, ka kunkɔrɔta sɔrɔ n'u ye. 6An ye kojugu kɛ i ko an faaw. An filila, an jalakinin lo. 7- K'an faaw to Ezipit
..........
 halaki. 24- U ye jamanaɲuman lɔgɔbɔ, u ma la Ala ka fɔta la. 25U tora ka ŋunuŋunu u ka fanisow kɔnɔ, u ma Masaba ka fɔta bato. 26Masaba y'a bolo wili u kama janko k'u halaki kongokolon kɔnɔ. 27- A b'a fɛ k'u kɔmɔgɔw halaki siya wɛrɛw cɛma, k'u jɛnsɛn jamana wɛrɛw la. 28- Bari u tun nɔrɔla Baalipewɔri la, u ye sukɔrɔw ka sarakaw dumu. 29U y'a kɛ Masaba dimina u ka kɛwali kama, o la, banajugu dɔ donna u cɛma. 30Pinasi wilila k'o koo ɲanabɔ, o la, bana nin lɔra. 31A kɛra mɔgɔtilennin ye o le kama."	a6d6af155ef44ad22838058cbf6849bd
			"Zer 24 Toro sinsin fila 1- Masaba ye sinsin fila yira ne la, toro be minw kɔnɔ, u bilanin be a ka soo daa la. O y'a sɔrɔ, Babilɔni masacɛ Nabukodonozɔri tun ye Zuda mara masacɛ Yekoniya,h Yoyakimu dencɛ minɛ ka bɔ Zeruzalɛmu, ka taga n'a ye Babilɔni, ni Zuda mara ɲamɔgɔw, ani bololabaarakɛlaw ni numuw. 2Sinsin kelen kɔnɔ, torow tun ka ɲi kosɔbɛ, i n'a fɔ toro deen fɔlɔw. Tɔɔ kelen nin kɔnɔ, torow tun ma ɲi fewu. U cɛnkojugu fɛ, u tun te se ka dumu yɛrɛ. 3O tuma na, Masaba y'a fɔ ne ye ko: «Zerem
..........
 Babilɔnikaw ka jamana la. 6Ne bena janto u la k'a kɛ u be segi jamana nin kɔnɔ. Ne bena sigicogo bɛrɛbɛrɛ d'u ma, n te na na u halaki. U bena sigi ka ɲa i n'a fɔ yiri, n te na na u bɔ yen tugu. 7Ne bena hakili di u ma min ben'a to u k'a lɔn ko ne le ye Masaba ye. Ne be kɛ u ka Ala ye, u be kɛ ne ka mɔgɔw ye. Bari u bena sɔn ne ma n'u dusu bɛɛ ye. 8«Nga n bena Zuda mara masacɛ Sedesiyasi n'a ka mara ɲamɔgɔw, ni Zeruzalɛmuka tɔw minw tora jamana nin kɔnɔ, ani minw tagara sigi Ezipiti jamana la kɛ"	7641e8bf0f351ca295102967dbe9a0a6
			"Dal 94 Ala be tilenbaliya juru sara 1Masa Ala, mɔnɛbɔbaga, i yɛrɛ yira Ala, mɔnɛbɔbaga. 2Diɲɛ kitibaga, wili ka yɛrɛboɲalaw sara. 3Masaba, mɔgɔjuguw bena u ka ɲanagwɛ dabila tuma jumɛn? U ben'a dabila tuma jumɛn le? 4U be kumababaw fɔra, kojugukɛla nunu bɛɛ b'u yɛrɛ boɲa. 5Masaba, u b'i ka jama halakira, u b'i ka mɔgɔw dɔgɔyara. 6U be firiyamuso faga, ni lonan, u be falatɔ fana faga. 7U b'a fɔra ko: «Masaba te foyi yera do, Yakuba ka Ala te foyi kala ma!» 8Nalomanw, aw k'aw yɛrɛ kɔlɔsi. Hakilita
..........
nin lo. 13A bena lafiɲɛyɔrɔ sɔrɔ sɛgɛn loon na, k'a sɔrɔ dingɛ le be sogira mɔgɔjugu kama. 14Bari Masaba t'a ka jama bila. A t'a ka mɔgɔw to yen fewu. 15Tiɲɛ bena fɔ tugu kititigɛyɔrɔw la, mɔgɔ kɔnɔgwɛninw bɛɛ bena tugu o kɔ. 16Jɔn le bena wili mɔgɔjugu nunu kama ne ye? Jɔn bena mɔgɔkolon nunu kɛlɛ ne ye sa? 17Ni Masaba tun ma ne dɛmɛ, ne tun bena sa. 18Tuma min na ne tun ko ne bena ben, Masaba, e ye ne dɛmɛ i ka ɲumanya la. 19Ne ka haminako tun ka ca kosɔbɛ tuma min na, i ye ne jigi tugu, ne ni"	32da12b2834935b23cb3ac373396033c
			"Dus 8 1N'i tun ye ne baden ye, n'i tun ye ne baa siin le min, ne tun bena i kunbɛn kɛnɛma ka n bolo meleke i la, mɔgɔ si fana tena ne lɔgɔbɔ. 2Ne tun bena taga n'i ye ka don n'i ye ne bamuso ka soo. I tun bena ne dege. Ne tun bena duvɛn kasadiman dɔ d'i ma i k'a min, ne ka yiriden jii. 3I tun bena i numanbolo don ne kuun kɔrɔ, k'i kinibolo kɛ ka ne minɛ. (Kanbelen) 4Heyi! Zeruzalɛmu sunguruw, ne b'aw daali ko aw kana ne kanubaga kunun. Aw kan'a to a be kunun n'a man d'a ye. Kanu ka fanga (Sungur
..........
a ka soo ka sɔrɔ bɛɛ falen kanuya la, o tena foyi sɔrɔ a la ni dɔgɔya tɛ. (A balimaw) 8An dɔgɔmuso ka dɔgɔ, a siin ma bɔ fɔlɔ. An ben'an dɔgɔmuso ka koo kɛ di n'a koo kuma wilila loon min na? 9Ni dugu laminikogo tun lo, an tun bena tangafɛn warigwɛlaman bila a kan. Ni bonda tun lo, an tun bena yiri barikaman kɛ a koon ye. (Sunguru) 10Ne ye dugu laminikogo ye. Ne siinw be i ko sangasow. O la, ne kɛr'a fɛ i ko hɛrɛ dibaga. (Kanbelen) 11Yiriforo tun be Solomani fɛ Baalamɔn. A y'a kalifa kɔlɔsilikɛb"	8d5e1b29e2ca2b3d9423df0fae3e264c
			"Ɔrɔ 2 Ala ka kiti 1- E kɛra mɔgɔ o mɔgɔ ye, tiɲɛ t'i fɛ k'i tɔɲɔgɔn jalaki, bari e b'i tɔɲɔgɔn jalaki koo minw na, e yɛrɛ b'o ɲɔgɔn kɛ. O la, e b'e yɛrɛ jalakila. 2Minw b'o ɲɔgɔn kɛ, an y'a lɔn ko Ala b'o tigi kiti ka kɛɲɛ ni tiɲɛ ye. 3E min b'o koow kɛbaga nunu jalaki, k'a sɔrɔ ele fana b'o koow ɲɔgɔn kɛ, e be miiri ko i bena kisi Ala ka kiti ma wa? 4Walima e te Ala ka ɲumanya dafanin n'a ka muɲuli, n'a ka timinadiyali jati foyi ye wa? K'a sɔrɔ a b'i dɛmɛ a ka ɲumanya barika la ka nimisa ka far
..........
ira ko u ka kan ka min kɛ, u b'o lɔn. N'u be u yɛrɛ jalaki, ani ka tiɲɛ di u yɛrɛ ma, u b'a yira ten ko sariya koo b'u hakili la. 16Ka kɛɲɛ ni ne ka kibaru diman ye, o le bena ye loon min na Ala bena mɔgɔw kiti u ka koo dogoninw kama, Yezu Krista barika la. Zuwifu ni sariya koo 17E min b'i yɛrɛ wele ko zuwifu, k'i jigi la sariya kan, ani ka to k'i yɛrɛ boɲa i ka Ala koo la, 18e min be Ala sago lɔn, ani e min be koɲuman lɔn sariya barika la, 19e min y'a fɔ ko e ye fiɲɛntɔw ka bere minɛbaga ye, ko"	aac96765091bbfbc0a0f995761fe9cbb
			"Sad 11 Ala ye min kɛ Isirayɛlidenw ye 1«Masaba aw ka Ala koo ka diya aw ye. A be min ɲini aw fɛ, aw k'o kɛ, k'a ka sariyaw, n'a ka landaw n'a ka ciiw bato loon bɛɛ. 2«Aw kɔni be o koow lɔn, n kaan te aw deenw ma, olu m'u ye, u m'u lɔn. Aw ye Masaba aw ka Ala ka ladili sɔrɔ. Min ye a ka boɲa, n'a ka fangatigiya ani a ka setigiya ye, 3- ani a ye taamasiɲɛ ni kɛwali minw kɛ Ezipiti jamana kɔnɔ, Ezipiti masacɛ n'a ka jamana bɛɛ la, 4- a ye min kɛ Ezipiti kɛlɛdenw n'u ka soow, ani u ka wotorow la tum
..........
 kɔrɔ, ani ka sanji minɛ, sanji tena ben tugu, suman tena ɲa dugukolo kan tugu, aw bena halaki ka bɔ jamanaɲuman nin kɔnɔ pɛwu, Masaba be min dira aw ma. 18«Ne be kuma minw fɔra aw ye, aw k'u to aw dusu la, n'aw hakili la. Aw k'u kɛ taamasiɲɛ ye k'u siri aw bolo n'aw teen na. 19Aw k'aw deenw kalan o la, k'aw to aw ka soo kɔnɔ, walima n'aw be taama sira kan, ani aw latuma na, n'aw wilituma na, aw k'u fɔ u ye. 20- Aw k'u sɛbɛn aw ka soo dalakonw, n'aw ka dugu dondaw la, 21janko aw, n'aw deenw ka s"	3cdf93f7fd7dd76ca1c9e667d933eeda
			"Mas 2nan 5 Sirika Naaman ka kɛnɛyako 1- Naaman tun ye Siri masacɛ ka kɛlɛdenw kuntigi ye. A koo tun ka di a matigi ye kosɔbɛ, a tun b'a jati fana, bari Masaba tun ye see di Sirikaw ma ale lo barika la. Nga cɛɛ nin n'a ka kɛlɛden fariya bɛɛ, farisogobana tun b'a la. 2O y'a sɔrɔ Sirika dɔw tun bɔra ka taga ben Isirayɛlidenw kan, ka sungurunin dɔ minɛ. A tagara kɛ Naaman muso ka baaraden ye. 3Loon dɔ, ale y'a fɔ a kuntigi, Naaman muso ye ko: «Ni ne matigi tun be kira gɛrɛfɛ Samari dugu kɔnɔ kɔni, k
..........
 na, a tagara lɔ a ɲakɔrɔ k'a fɔ a ye ko: «Sisan, ne y'a lɔn ko Ala wɛrɛ te yɔrɔ si dugukolo kan ni Isirayɛli ta tɛ. O la, i ka boɲafɛn nin minɛ i ka baaraden bolo.» 16Elize y'a jaabi ko: «Ne be baara kɛra Masaba min ye, ale kosɔn, ne tena sɔn ka foyi minɛ.» Naaman y'a daali kosɔbɛ, nga a banna. 17Naaman y'a fɔ a ye ko: «I do banna ko i t'o minɛ. O tuma na, i ka sira di u be bɔgɔ cɛ k'a di ne ma, sofali fila bena se min kɔrɔ. Bari ne, i ka baaraden tena saraka jɛnita, walima saraka wɛrɛ bɔ batof"	5de455583274743bdb122c4ed2da2d00
			"Sam 2nan 22 Dawuda ka dɔnkili (Dal 18) 1Masaba ye Dawuda bɔsi a juguw bɛɛ ni Sayuli bolo tuma min na, a tun ye dɔnkili nin le la a ye. 2A ko: «Masaba le ye ne tangakabakuru, ni ne dogoyɔrɔ, ani ne kunmabɔbaga ye. 3Ne ka Ala le ye ne tangakabakuru ye, ne be dogo a kɔrɔ. Ne tangabaga lo, Setigi min be ne kisi. Ne dogoyɔrɔ barikaman lo ne bolituma na. I be ne kisi mɔgɔfariw ma. 4Masaba ka tanu! Ne y'a ka dɛmɛ ɲini dɔrɔn, ne bɔsira n juguw bolo. 5Bari saya fanga tun ye ne dɛrɛ ka ban. Halakili siran
..........
akɔrɔ. 26Masaba, i be koɲuman kɛ mɔgɔɲuman ye. E tilennin lo mɔgɔtilennin faan fɛ. 27Mɔgɔ min kɔnɔ gwɛra, e be gwɛ o tigi ye. E fana be mɔgɔjugu minɛcogo lɔn. 28E be sigɛnbagatɔw kisi. Minw b'u yɛrɛ boɲa i ɲakɔrɔ, i b'olu majigi. 29Masaba, e kɛra ne ka yeelen ye. I be yeelen bɔ ne ye dibi la. 30Ne be girin kɛlɛbolo kan ele sababu la. Ne be se ka dugu laminikogo sago ele n ka Ala barika la. 31Fiɲɛ te Ala ka siraw la. Masaba ka fɔtaw ye tiɲɛ ye. Mɔgɔ minw b'u yɛrɛ dogo a fɛ, a be olu bɛɛ tanga i k"	cd1ee6a6fb96c796f98efdace469ea0b
			"KUNNAFONI WƐRƐW Yala Yezu wolola desanburukalo la wa? BIBULU t’a fɔ an ye Yezu wolola wagati tigitigi min na. Nka, a be dalilu barikamanw di an ma minw b’a to an b’a fɔ ko a ma wolo desanburukalo la. I k’a filɛ wagati tun be cogoya min na desanburukalo la, Bɛtilehɛmu mara la Yezu wolola yɔrɔ min na. Yahutuw ka Kislɛvu kalo (novanburukalo ni desanburukalo cɛ) tun ye samiɲakalo ni nɛnɛkalo ye. O nɔfɛ kalo tun ye Tebɛt kalo ye (desanburukalo ni zanwiyekalo cɛ). O kalo ka nɛnɛ tun ka jugu ka tɛmɛ ka
..........
ɛgɛnw ye! K’a masɔrɔ Bibulu b’a fɔ ko Yezu wololon sufɛ, sagadɛndɛbaga dɔw tun be u ka sagaw kɔrɔsira kongo kɔnɔ. Bibulu sɛbɛbaga Luka yɛrɛ b’a fɔ ko sagadɛndɛbagaw “tun be si ɲana kongo kɔnɔ k’u ka sagaw kɔlɔsi” Bɛtilehɛmu mara la (Luka 2:8-12). I k’a kɔrɔsi ko a fɔra ko sagadɛndɛbagaw tun be si ɲana kongo kɔnɔ. U tun tɛ bɔ n’u ka bɛgɛnw ye tile fɛ dɔrɔn. U n’u ka bɛgɛnw tun be kɛnɛ ma kongo kɔnɔ sufɛ. Yala o tun bɛnnen lo ni Bɛtilehɛmu ka wagati cogoya ye yɔrɔ min na nɛnɛ ni sanji be yen desan"	f5ba3a210ef3db753aa91e8ab9042729
			"1Fariziɲɛw ni sariya karamɔgɔ dɔw bɔra Zeruzalɛmu ka taga lajɛn Yezu kɔrɔ. 2U y'a ye ko a ka kalanden dɔw be dumuni kɛra n'u tigɛ nɔgɔninw ye, bari u tun m'u tigɛw ko ka kɛɲɛ ni Fariziɲɛw ka landa ye. 3Tiɲɛ na, Fariziɲɛw ni zuwifu tɔw si te dumuni kɛ n'u m'u tigɛw ko ka ɲa ka kɛɲɛ n'u faaw ka landa ye. 4Hali n'u kɔsegira ka bɔ lɔgɔ la, u te dumuni kɛ n'u ma ko fɔlɔ. U be landa caaman bato fana i n'a fɔ jifilenw kocogo, ani duunw ni nigɛdagaw kocogo. 5O le y'a to Fariziɲɛw ni sariya karamɔgɔw ye 
..........
uma fɛ ko dumunifɛn bɛɛ be se ka dumu. 20A y'a fɔ u ye fana ko: «Fɛɛn minw be bɔ mɔgɔ dusu la, olu le b'a nɔgɔ. 21Miiriyajuguw be bɔ mɔgɔ dusu le la, ani kakalaya, ni soɲali, ani mɔgɔfaga, 22ɲamɔgɔya, wasabaliya, juguya, namara, mɔgɔkolonya, ɲagoya, nɛnili, yɛrɛboɲa, ani miiribaliya. 23Kojugu nunu bɛɛ be bɔ mɔgɔ dusu la, olu le b'a nɔgɔ.» 24O kɔ, Yezu bɔra zuwifuw ka mara la ka taga Tiri gɛrɛfɛdugu dɔ la. A jigira mɔgɔ dɔ ka soo. A tun t'a fɛ mɔgɔ si k'a lɔn ko ale b'o soo nin kɔnɔ, nga mɔgɔw na"	e64defc2c48d512f876b40266c6259b9
			"Mas fɔlɔ 8 Layidu taamasiɲɛ kɛsu tako (Lok 2nan 5.2—6.2) 1- O kɔ, masacɛ Solomani ye Isirayɛlideen tan ni fila nunu kɔmɔgɔw bɛɛ ɲamɔgɔw, ni Isirayɛli cɛkɔrɔbaw, n'u ka gwatigiw bɛɛ lajɛn ale fɛ Zeruzalɛmu, janko u ka Masaba ka layidu taamasiɲɛ kɛsu ta Dawuda ka ciin kɔnɔ min ye *Siyɔn ye ka na n'a ye. 2- U bɛɛ nana ɲɔgɔn lajɛn masacɛ Solomani fɛ, kalo wolonwulanan na, min ye *Etanimu kalo ye, *Gwatakɔrɔsigi ɲanagwɛ la. 3Isirayɛli cɛkɔrɔbaw bɛɛ sera tuma min na, sarakalasebagaw ye kɛsu nin ta 4ka
..........
u ka hakɛ la u tɔɔrɔnin kɔ, 36k'i to sankolo la, i ka mɛnni kɛ, k'i ka baarakɛlaw ka hakɛ yafa, i ka jama Isirayɛli. I ka siraɲuman don u seen kɔrɔ u bena min taama, k'a to sanji ka na jamana nin kɔnɔ i ye min d'u ma. 37«Ni kɔngɔ, walima banajugu, walima sigɛn, walima sumancɛnbana, walima tɔɔnw, mana don jamana nin kɔnɔ, n'u juguw nana ko u b'u kɛlɛ jamana kɔnɔ, u ka duguw la, ni banajuguw, walima balawu, nana ben u kan, 38ni mɔgɔ o mɔgɔ y'i daali, i ka jama Isirayɛli cɛma, a mana fɛɛn o fɛɛn da"	aa12263683b78ebc0105b95ac9b1a522
			"1Ne Pɔli min ye Ala ka barakɛla, ani Yezu Krista ka ciden ye, ne welela waasa ka Ala ka mɔgɔ wolomaninw dɛmɛ u ka se ka la Ala la, ani ka tiɲɛ lɔn min be bɛn ni Alaɲasiran ye. 2O jigi nin be nii banbali kan, Ala tiɲɛtigi y'a daa di min na kabini diɲɛ ma dan fɔlɔ. 3A ka waati latigɛnin sera tuma min na, a y'o yira a ka kuma barika la. An kisibaga Ala le y'o baara kalifa ne ma. 4Ne be bataki nin ci Titi ma min ye ne deen ye tigitigi lanaya kelen barika la, anw be min kɔ. Faa Ala ni Yezu Krista an 
..........
 mɔgɔsɔbɛ, mɔgɔsaniyanin, ani yɛrɛminɛla. 9Lanaya be sɔrɔ Ala ka kuma min barika la, u nɔrɔnin ka to o la, min bɛnnin be n'an ka kalan ye. O la, u bena se ka mɔgɔw ladi ni kalansɔbɛ ye, minw b'u sɔsɔ, ka olu ka filiyɔrɔ yira u la. 10Mɔgɔ caaman be yan, minw te u yɛrɛ majigi, u kɛra kumakolon fɔbagaw ni mɔgɔlafilibagaw ye. U caaman ye zuwifu ye minw sɔnna Krista ma. 11I ka kan k'u bali u kana kuma. U be se ka faaw n'u deenw kunna cɛn, n'u ka kalanjugu ye u be min kɛ tɔnɔjugu kama. 12Kɛrɛtika dɔ, "	e7ecf43afaf62f105f0307d63e2f2ead
			"Mas 2nan 4 Elize be firiyamuso dɔ dɛmɛ 1Loon dɔ, kiraw jɛnkulu deen dɔ ka muso bɔra ka pɛrɛn k'a fɔ Elize ye ko: «Ne cɛɛ, i ka baarakɛla sara. I y'a lɔn ko a tun be siran Masaba ɲa. Jurutigi nana ko a be na n dencɛ fila minɛ ka taga u kɛ a ka jɔɔnw ye.» 2Elize y'a fɔ a ye ko ale be se ka mun le kɛ a ye. Ko mun le be sɔrɔ a fɛ soo kɔnɔ, ko a k'o fɔ ale ye. A y'a fɔ ko: «Foyi t'i ka baaraden fɛ soo kɔnɔ fɔɔ tulu dɔɔni, daga kɔnɔ.» 3Elize y'a fɔ ko: «Taga dagaw daali i sigiɲɔgɔnw bɛɛ fɛ, u lakolonw
..........
agwɛ loon ye, walima lafiɲɛlon.» Muso nin y'a jaabi ko foyi tɛ. 24A ye fali labɛn. A y'a fɔ baaraden nin ye ko a ka sira minɛ u be taga, ko a kana lɔ sira kan n'ale m'a fɔ ko a ka lɔ. 25A tagara se Ala ka mɔgɔ fɛ Karimɛli kulu kan. Ala ka mɔgɔ y'a ye tuma min na yɔrɔjan, a y'a fɔ a ka baaraden Geyazi ye ko: «Sunamu muso nin natɔ filɛ. 26Boli ka ta'a kunbɛn k'a fɔ a ye ko: ‹I ka kɛnɛ wa? I cɛɛ do? I deen do?› » Muso nin y'a jaabi ko hɛrɛ dɔrɔn le be yen. 27A sera kulu nin kan Ala ka mɔgɔ gɛrɛfɛ t"	4f76433ddf185f05afd27d04b32dcfcd
			"1Ne ka kan ka ne yɛrɛ boɲa, hali n'o ma ɲi. O n'a ta bɛɛ, Matigi ye fɛɛn minw yira ne la ani ne ye koo minw ye, ne bena olu koo fɔ. 2Ne be mɔgɔ dɔ lɔn min lara Krista la, a saan tan ni naani filɛ nin ye, o tigi nin tara ka taga fɔɔ sankolo dan na. A yɛrɛ le yɛlɛla yen wa, walima fɛɛn yirata lo wa, ne kɔni m'o lɔn, Ala kelen le b'o lɔn. 3Tiɲɛ lo, ne y'a lɔn k'o mɔgɔ nin tun tara ka taga yen, a yɛrɛ yɛrɛ le tara ka taga wa, walima fɛɛn yirata lo wa, ne m'o lɔn, Ala kelen le b'o lɔn. 4O tigi nin ta
..........
ra ko ne ye ciden ye, olu bɛɛ yera aw cɛma. Ne ye kabako sifa bɛɛ kɛ. Ka fara o kan, ne muɲuna koo bɛɛ la. 13Ne ma se k'aw minɛ ka ɲa koo jumɛn le la, ni ne y'o ɲɔgɔn kɛ Krista ka jama tɔw ye? Ne ma sɔn aw ka lɔ ni ne ka kunko ye minkɛ, n'o dɔrɔn tɛ. Aw ye yafa ne ma o fili nin la. 14Ayiwa, nin le bena kɛ a sabanan ye, ne labɛnnin lo ka taga aw fɛ. Ne kunko tena la aw kan, bari ne mako b'aw yɛrɛ le la, ne mako te aw ka bololafɛnw la. Facɛman le b'a deenw ka sini ɲasigi labɛn, deenw te facɛ ta la"	e59527c33988c39f1c065f9b0cbd0fc0
			"Sam 2nan 18 Abisalɔn ka kɛlɛdenw be dɛsɛ 1Dawuda y'a ka kɛlɛdenw lajɛn k'u filɛ ka mɔgɔ kɛmɛ kɛmɛ kuntigiw sigi, ani mɔgɔ waa kelen kelen kuntigiw. 2A ye kɛlɛdenw tilan saba ka Zowabu bila kelen kunna, k'a dɔgɔcɛ Abisayi bila kelen kunna, ani ka Gatika Itayi bila kelen kunna. O kɔ, a ko ale fana bena taga n'u ye kɛlɛ la. 3Nga kɛlɛdenw y'a fɔ a ye ko: «I man kan ka taga ni an ye, bari n'an bolila, o tena jati. Hali n'an tilancɛ le sara, o tena jati. Nga i kɛra i n'a fɔ mɔgɔ waa tan anw fɛ. Min ka
..........
a tun ko u ka kabakuru dɔ tutu ale yɛrɛ ye Masacɛ ka kɔkɛnɛ na. A tun be miiri ko deen te ale fɛ, ale tɔgɔ bena to ka wele min kan. O la, a y'a tɔgɔ la o kabakuru nin kan. Halibi u b'o wele ko Abisalɔn ka taamasiɲɛ. Dawuda be Abisalɔn sako mɛn 19Sadɔki dencɛ Ayimasi y'a fɔ ko u k'ale to a be boli ka taga o kibaru diman fɔ masacɛ ye, ko Masaba y'a mɔnɛ bɔ k'a bɔsi a juguw bolo. 20Zowabu y'a fɔ a ye ko: «I tena bii kibaruya fɔ, i bena loon wɛrɛ ta fɔ, nga bii ta tɛ, bari nin ye masacɛ deen sako le"	af07bfdf37a6c0d30923d045da73c7e5
			"Sam fɔlɔ 30 Dawuda be amalɛkiw kɔgwɛn 1A tile sabanan loon, Dawuda n'a kɔmɔgɔw sera Sikilagi. O y'a sɔrɔ amalɛkiw tun bɔra ka na kɛlɛ kɛ Zuda mara worodugu ɲafan fɛ ani Sikilagi. U tun ye Sikilagi dugu ci k'a jɛni, 2ka musow minɛ, ani fɛɛn o fɛɛn tun be dugu kɔnɔ, mɔgɔkɔrɔba fara denmisɛnw kan. U tun ma mɔgɔ si faga u la, u tun y'u minɛ ka taga n'u ye. 3Dawuda n'a kɔmɔgɔw sera dugu kɔnɔ, u y'a ye ko dugu jɛninin lo, u ka musow ni u dencɛw ni u denmusow minɛna ka taga. 4O la, Dawuda n'a kɔmɔgɔw k
..........
e ko ni Dawuda be sɔn ka kali ni Ala tɔgɔ ye ko a tena ale faga, ani ko a tena ale di a kuntigi ma, ko ale be se ka taga n'a ye u yɔrɔ la. Dawuda be se amalɛkiw kɔrɔ 16O la, cɛɛ nin tagara ni Dawuda ye. U tagar'a sɔrɔ amalɛki nunu siginin be ka yɔrɔ bɛɛ fa, n'u be dumuni kɛra ka minni kɛ, ani ka ɲanagwɛ nafolo kosɔn, u ye min sɔrɔ filisiw ni Zuda mara la. 17Dawuda y'a daminɛ k'u kɛlɛ k'a ta sɔgɔmadafɛ fɔɔ ka taga se o dugusagwɛ wuladafɛ. Mɔgɔ si ma se ka kisi, fɔɔ kanbelen mɔgɔ kɛmɛ naani minw s"	4bb948c7c9f692292baf48f643c753aa
			"Kɛw 15 Sɔsɔli min wilila kɛnɛkɛnɛko la 1- Mɔgɔ dɔw nana Antiyɔsi ka bɔ Zude mara la k'a fɔ balimaw ye ko n'u ma kɛnɛkɛnɛ i ko Musa y'a fɔ cogo min na, k'u tena se ka kisi. 2Mankanba wilila o mɔgɔw ani Pɔli ni Barinabasi nunu cɛ. U ye ɲɔgɔn sɔsɔ kosɔbɛ. O kɔ, u ye ŋaniya ta ko Pɔli, ni Barinabasi, ani Antiyɔsi kalanden dɔw ka taga Zeruzalɛmu ka koo nin ɲafɔ cidenw, ni Krista ka jama ɲamɔgɔw ye. 3Krista ka jama min tun be Antiyɔsi, olu y'u dɛmɛ o taama nin na kosɔbɛ. U taatɔ, u ye Fenisi, ni Samar
..........
n bɛɛ la, mɔgɔw be sɔrɔ kalansow kɔnɔ n'u be Musa ka sariya sɛbɛ kalan k'a kɔrɔ fɔ mɔgɔw ye lafiɲɛlon bɛɛ la.» Sɛbɛ be ci Krista ka jama ma Antiyɔsi 22O tuma na, Krista ka jama bɛɛ sɔnna. A ɲamɔgɔw ni cidenw bɛnn'a la, k'u bena mɔgɔw bɔ u cɛma ka fara Pɔli ni Barinabasi kan ka taga Antiyɔsi. U ye Zude, min be wele ko Barisabasi, ani Silasi bɔ. U fila bɛɛ tun ye kantigiw ye balimaw cɛma. 23U ye sɛbɛ min don olu bolo, a sɛbɛnnin tun b'o la ko: «Aw kalanden minw te zuwifuw ye n'aw siginin bɛ Antiyɔ"	91b0521baabc4e11e0c7d1294ceedc54
			"1O waati la, Ɔrɔmu masacɛ Ogusiti tun b'a fɛ k'a ka mɔgɔw daa lɔn. O la, a ye cii bila ko a ka jamana mɔgɔw bɛɛ tɔgɔ ka sɛbɛn. 2O tɔgɔsɛbɛn fɔlɔ kɛra ka Kiriniyusi sɔrɔ Siri mara kun na. 3Mɔgɔw bɛɛ tagara u ka dugu la waasa u tɔgɔ ka sɛbɛn yen. 4Yusufu fana bɔra Nazarɛti, Galile mara la, ka taga Zude mara dugu dɔ la min tɔgɔ ko Bɛtilehɛmu, o ye masacɛ Dawuda ka dugu ye, bari a buruju tun bɔra Dawuda la. 5A tagara yen n'a maminɛmuso Mariyamu ye, waasa u tɔgɔ ka sɛbɛn yen. Mariyamu kɔnɔman tun lo.
..........
tosoba kɔnɔ. Yezu wolobagaw tagara n'a ye o yɔrɔ la waasa k'a kalifa Ala ma, ani k'o sarakaw bɔ ka kɛɲɛ ni sariya ye. 28Simeyɔn y'a ta a bolo la ka Ala tanu k'a fɔ ko: 29«Matigi, i ye min fɔ, o kɛra. I be se k'i ka kalifa minɛ ne la sisan, ne ka taga hɛrɛ la, 30bari i ye kisili sababu min ci, ne ɲaa lara o kan, 31i ye min labɛn mɔgɔw bɛɛ ye. 32A bena yeelen bɔ diɲɛ mɔgɔw bɛɛ ye k'i yira u la. A bena boɲa la an Isirayɛlidenw kan, an minw ye i ka mɔgɔw ye.» 33Simeyɔn ye kuma minw fɔ Yezu koo la, d"	ea7d50771ffce2c269400ac7c2b4f2f0
			"Zer 52 Babilɔnikaw be Zeruzalɛmu minɛ 1Sedesiyasi sigira masaya la a sii tun be saan mugan ni kelen. A ye saan tan ni kelen kɛ masaya la Zeruzalɛmu. A bamuso tɔgɔ tun ko Amutali, Yirimeyawu deen tun lo ka bɔ Libina. 2Sedesiyasi ye kojugu kɛ Masaba ɲakɔrɔ i n'a fɔ Yoyakimu tun y'a kɛ cogo min na. 3Koo minw tun be kɛra Zeruzalɛmu, ni Zuda mara la, o kɛra sababu ye Masaba dimina fɔɔ a y'o yɔrɔ mɔgɔw bila ka taga yɔrɔjan. Sedesiyasi tun murutira Babilɔni masacɛ ma. 4- Sedesiyasi ka masaya saan kɔnɔn
..........
ta, ani u tun be to ka baara kɛ ni minan ziralaman minw bɛɛ ye Masaba ka soo kɔnɔ. 19Masacɛ ka kɔlɔsibagaw kuntigi ye fiyɛw fana ta, ni wusulandagaw, ni jifilenw, ni dagaw, ni fitinɛw, ni dagaw ani filenw, fɛɛn o fɛɛn tun dilanna ni sanu ani warigwɛ ye, a y'o bɛɛ ta. 20Solomani tun ye tutunan fila, ni tasaba, n'a jukɔrɔ tura jaa ziralaman tan ni fila, ani wotoronin minw dilan Masaba ka soo kama, olu zira hakɛ tun ma se ka lɔn. 21Tutunan nunu kelen kelen jaɲa tun be mɛtɛrɛ kɔnɔntɔn bɔ. Juru min t"	f558a2cb863cb1f371d0c91ee05e8216
			"1Ne terisɔbɛw, mɔgɔ minw ko Nii Senuman b'u fɛ, aw kana la olu bɛɛ la. Nga aw k'u sɛgɛsɛgɛ fɔlɔ k'a filɛ ni Ala ta lo. Bari kirakolon caaman be diɲɛ na sisan. 2Aw be se ka Ala ka Nii lɔn nin cogo la: Ni mɔgɔ o mɔgɔ b'a fɔ ko Yezu Krista nana ka adamaden cogo yɛrɛ lo ta, o tigi ye Ala ta ye. 3Nga ni min be ban o ma, o tigi te Ala ta ye, Krista jugu lo, aw ye min nako mɛn ka kɔrɔ. Ayiwa, kabini sisan, a be diɲɛ kɔnɔ ka ban. 4Ne deenw, aw kɔni ye Ala taw ye. Aw sera kira nunu kɔrɔ bari Nii Senuman 
..........
'an kanu ten, an fana ka kan ka ɲɔgɔn kanu dɛ! 12Mɔgɔ si ɲaa ma deli ka la Ala kan ka ye. Nga n'an be ɲɔgɔn kanu, o b'a yira ko Ala b'an fɛ. Ni Ala b'an fɛ, a ye kanuya min don an dusu la, o be kɛ ko dafanin ye. 13An b'a lɔn ko Ala b'an fɛ, ani ko anw kɛra a taw ye, bari a y'a yɛrɛ Nii le di an ma. 14Faa Ala y'a Dencɛ ci diɲɛ na, waasa ka mɔgɔw kisi. Anw ɲaa lara o kan, anw b'o seereya kɛ. 15Ni mɔgɔ o mɔgɔ y'a fɔ ko Yezu ye Ala deen ye, o tigi ye Ala ta ye, ani Ala b'o tigi fɛ. 16Ala b'an kanu c"	fd6d5c027f3552ff65bda294c38d7687
			"Kok 21 Isirayɛlidenw be se Aradi masacɛ kɔrɔ 1- Aradi masa, min ye kanaancɛ ye, n'a siginin be jamana worodugu ɲafan fɛ, ale y'a mɛn ko Isirayɛlidenw be nana ni Atarimu sira ye. A ye Isirayɛlidenw kɛlɛ k'u dɔw minɛ. 2Isirayɛlidenw ye dajuru ta Masaba ye ko n'a ye mɔgɔ nunu don u bolo, k'u bena u ka duguw halaki pewu. 3Masaba ye mɛnni kɛ u fɛ ka Kanaan nunu don u bolo. U ye olu, n'u ka duguw halaki pewu. O kosɔn, o yɔrɔ tɔgɔ lara ko Ɔrima, o kɔrɔ ko halakili. Saa farimanw koo 4- Isirayɛlidenw wil
..........
olon kɔnɔ ka taga se Matana, 19ka bɔ Matana ka taga Naaliyɛli, ka bɔ Naaliyɛli ka taga Bamɔti. 20U bɔra Bamɔti ka taga kɔkɛnɛ la min be Mowabu mara la, Pisiga kulu faan fɛ, ale min be kongokolon gɛrɛfɛ. Isirayɛlidenw be se masacɛ Siŋɔn ni Ɔgi kɔrɔ (Sad 2.26—3.11) 21Isirayɛlidenw ye cidenw bila ka taga amoriw ka masacɛ Siŋɔn fɛ k'a fɔ a ye ko: 22«An b'i daali, i ka sɔn an ka tɛmɛ i ka jamana kɔnɔ. An tena faran ka don *ɛrɛzɛnforo, walima foro wɛrɛ si kɔnɔ. An tena kɔlɔnw jii min. An bena tɛmɛ ni "	6c8d9825b9fcc5a9ddb1bc1f69b23e5c
			"1Yezu y'o ladili di a ka kalanden tan ni fila ma ka ban tuma min na, a bɔra ka taga mɔgɔw waaju k'u kalan gɛrɛfɛduguw la. 2O waati la, Zan batizelikɛla tun be kaso la. A ye Yezu ka koo kɛtaw kibaru mɛn minkɛ, a y'a ka kalanden dɔw ci, 3k'a ɲininga ko: «Ala ka Mɔgɔ wolomanin min ka kan ka na, ele lo wa? Walima an ka kan ka mɔgɔ wɛrɛ kɔnɔ?» 4Yezu y'u jaabi ko: «Aw be min mɛnna, n'aw be min yera, aw ye taga o lakali Zan ye, 5ko fiɲɛntɔw be yeli kɛra, murukuw be taamana, farisogobanatigiw be kɛnɛyar
..........
 sama u tɔɲɔgɔnw ma ko: 17‹Anw ye fɔli kɛ aw ye, aw ma dɔɔn kɛ. Anw ye sanga dɔnkili la, aw ma kasi fana.› 18«N b'o fɔ bari Zan nana, a te dumuni kɛ, a te minni kɛ, mɔgɔw ko jina b'a la. 19Mɔgɔ Dencɛ nana, a be dumuni kɛ ka minni kɛ, mɔgɔw ko cɛɛ nin ye nugubagatɔ ni dɔrɔtɔ ye. U ko lɛnpominɛlaw ni hakɛkɛlaw teri lo. Nga, lɔnniya ka kɛtaw b'a ka tilenninya yira.» 20O kɔ, Yezu y'a ka kabako caaman kɛ dugu minw kɔnɔ, a y'a daminɛ ka kumajugu fɔ o dugu mɔgɔw ma, bari u ma nimisa ka faran u ka kojug"	efc738e7e395d005c884bde64c786c68
			"Mas fɔlɔ int Kunnafoni Masacɛw ka kitabu be Isirayɛlidenw ka masaya waati koo le yira an na. O masaya min daminɛna Samuyɛli ka kitabuw la. Masacɛw ka kitabu fana tilanna fila ye i ko Samuyɛli ta, bari koo fɔta nunu tun tena se ka kun sɛbɛ kelen kɔnɔ. Masacɛ minw tɛmɛna, olu ka koo tun be kɛ ka kɛɲɛ n'u ka kantigiya ye Ala ma. Ni min ye mɛnni kɛ Ala fɛ, Isirayɛli jama ka koo be yiriwa ka taga ɲa o masacɛ nin ka tile la. N'a ye kojugu kɛ, n'a ye joo sɔn, jama barika be dɛsɛ. O la, Ala tun be to ka
..........
 A sara, a dencɛ Orobowamu sigir'a nɔɔ na. Isirayɛlidenw nana u ka jamana tilan fila ye. O koo be sɔrɔ kitabu yɔrɔ sabanan kɔnɔ (12—22). Jamana tilan kelen min be worodugu faan fɛ, o ye Zuda mara ye, kɔgɔdugu ɲafan ka kɛ Isirayɛli mara ye. Isirayɛli mara masaw banna Masaba ka fɔtaw la ka to ka fɛɛn wɛrɛw bato. Nga Zuda mara masaw kɔni tugura Masaba kɔ. Kitabu nin tilancogo Solomani be kɛ masa ye 1.1-53 Dawuda sayako 2.1-12 Solomani b'a ka fanga sigi ka ɲa 2.13-46 Solomani b'a ka hakilitigiya yir"	1483c79b8be45d8445f5db234660d1a7
			"Lok 2nan 36 1Jamana kɔnɔ mɔgɔw ye Zoziyasi dencɛ Yowakazi sigi masaya la Zeruzalɛmu a facɛ nɔɔ na. Masacɛ Yowakazi ka koo (Mas 2nan 23.31-34) 2Yowakazi tun ye saan mugan ni saba sɔrɔ ka sɔrɔ ka sigi masaya la. A ye kalo saba kɛ masaya la Zeruzalɛmu. 3Ezipiti masacɛ y'a bɔ masaya la Zeruzalɛmu, ka nisɔngɔ la Zuda mara mɔgɔw kan, min tun ye warigwɛ kilo waa saba ye, ani sanu kilo bi saba. 4- Ezipiti masacɛ ye Yowakazi balimacɛ Eliyakimu kɛ masacɛ ye Zeruzalɛmu dugu ni Zuda mara kunna. A ye Eliyaki
..........
a kali Ala tɔgɔ la. A y'a tulo gwɛlɛya k'a dusu gwɛlɛya, a ma sɔn k'a ɲaa yɛlɛma Masaba, Isirayɛli ka Ala faan fɛ. 14Sarakalasebagaw ɲamɔgɔw bɛɛ ni jama ye dɔ fara u ka tilenbaliyako kan, ka to ka siya wɛrɛw ka landajuguw bɛɛ kɛ, ani ka Masaba ka soo nɔgɔ, a tun ye min saniya Zeruzalɛmu. 15Masaba u faaw ka Ala tora k'u lasɔmi a ka cidenw sababu la, bari a ka jama makari y'a minɛ, ni a tun b'a fɛ a yɛrɛ ka sigiyɔrɔ ka to yen. 16Nga u ye Masa Ala ka ciden nunu lɔgɔbɔ, k'a ka kuma mafiɲɛya, ani ka "	ea91ee0e707345efdadba5017747c5d1
			"Mat 13 Sumankisɛ talen (Mar 4.1-9; Luka 8.4-8) 1O loon nin na, Yezu bɔra ka taga sigi bada la. 2- Jamaba tagara lajɛn a kɔrɔ fɔɔ a donna kurun kɔnɔ ka sigi. Jama bɛɛ tun be bada la. 3A ye koo caaman fɔ u ye talen na. A ko: «Sɛnɛkɛla dɔ bɔra ka taga suman seri. 4K'a to serili la, kisɛ dɔw tagara ben sirada la. Kɔnɔw nana olu kunu. 5Dɔw fana tagara ben farayɔrɔ la, bɔgɔ bɛrɛ tun te yen. U falenna joona bari u ma don dugumakolo la ka se yɔrɔjan. 6Nga tile fariyara tuma min na, u jɛnina ka ja bari l
..........
3.18-19) 31Yezu ye talen wɛrɛ la u ye tugu. A ko: « *Sankolo masaya be i ko mutaridikisɛ, cɛɛ dɔ y'e min ta k'a dan a ka foro la. 32Mutaridikisɛ ka dɔgɔ ni fɛɛn bɛɛ kisɛ ye. Nga, n'a falenna, a be boɲa ka tɛmɛ nankɔ fɛɛn sɛnɛta tɔw bɛɛ kan. A be kɛ yiri ye, kɔnɔw b'u ka ɲaga la a bolow kan.» Burufununan talen (Luka 13.20-21) 33O kɔ, Yezu ye talen wɛrɛ la u ye ko: « *Sankolo masaya be i ko burufununan, muso dɔ ye min ta k'a kɛ mugu fiyɛ ɲaa kelen na k'a nɔɔni, k'a bila fɔɔ a bɛɛ fununa.» Yezu ka "	43f83e748b3fd6498f3ea6185ff6e221
			"1Nin taama nin bena kɛ ne taako sabanan ye aw fɛ. «Koo o koo minw be yen, u bena latigɛ, ka kɛɲɛ ni mɔgɔ fila, walima mɔgɔ saba ka seereya ye» i ko a fɔra Ala ka kuma na cogo min na. 2Mɔgɔ minw ye hakɛ kɛ fɔlɔfɔlɔ, ne be olu ni tɔɔ nunu lasɔmina, ne tun y'a fɔ olu ye ka kɔrɔ ne tɛmɛko filanan na aw fɛ, ne be tila k'a fɔ u ye tugu, hali ni ne t'aw cɛma yen. Ni ne sera aw fɛ tuma min na, ne tena makari mɔgɔ si la tugu, 3bari aw ko aw mako b'a la ka koo ye min b'a yira ko ne be kuma Krista le barik
..........
w b'a lɔn ko sigasiga te an ka koo la. 7An be Ala daali ko aw kana kojugu si kɛ, an t'o kɛra janko k'a yira ko see b'an ye. An b'o kɛ janko an k'aw ye n'aw be koɲuman le kɛ, hali n'a be kɛ i n'a fɔ anw dɛsɛra. 8Bari an te se ka tiɲɛ bali, an b'a kɔ le. 9Ni an be dɛsɛ, aw be fanga sɔrɔ, o tuma na an be nisɔndiya. An be Ala daali ko aw ka se ka taga ɲa ka kɛ mɔgɔdafaninw ye. 10O le y'a to ne be to yɔrɔjan na, ka sɛbɛ ci aw ma, waasa ni ne sera aw fɛ, ne kana fariya aw ma ni kuntigiya ye Matigi ye "	fba040080e0b598e1873a6d492a57868
			"Lok fɔlɔ 25 Dɔnkililabagaw ka jɛnkuluw 1Masacɛ Dawuda n'a ka ɲamɔgɔw ye Azafu kɔmɔgɔw ni Eman taw ani Yedutun taw woloma. Olu le tun be kiraya kɛ ka to ka gɔni ni kolonjo fɔ, ani ka nigɛw gosi. Mɔgɔ minw tun be o baara kɛ, olu filɛ. 2Azafu deenw tun ye Zakuri ni Yusufu, ani Netaniya ni Azarela ye. Ale Azafu yɛrɛ le tun be u kunna, n'a be to ka kiraya kɛ ka kɛɲɛ ni masacɛ ka latigɛcogo ye. 3Yedutun deenw ye: Gedaliyawu ni Seri, ani Yesayawu ni Asaniyawu, ani Matitiyawu ni Simeyi ye. Olu tun ye mɔ
..........
alimaw, mɔgɔ tan ni fila. 12Duurunan ka kɛ Netaniyawu ye, ale n'a deenw n'a balimaw, mɔgɔ tan ni fila. 13Wɔɔrɔnan ka kɛ Bukiyawu ye, ale n'a deenw n'a balimaw, mɔgɔ tan ni fila. 14Wolonwulanan ka kɛ Yezarela ye, ale n'a deenw n'a balimaw, mɔgɔ tan ni fila. 15Seeginan ka kɛ Yesayawu ye, ale n'a ka deenw n'a balimaw, mɔgɔ tan ni fila. 16Kɔnɔntɔnnan ka kɛ Mataniyawu ye, ale n'a deenw n'a balimaw, mɔgɔ tan ni fila. 17Tannan benna Simeyi kan, ale n'a deenw n'a balimaw, mɔgɔ tan ni fila. 18Tan ni kele"	83f1b63ba4cb6bd8d512535ea62b8ee2
			"Sir 17 Mɔgɔ danko 1Matigi ye bɔgɔ kɛ ka mɔgɔ dan. A b'a kɛ a be kɔsegi yen fana. 2A ye mɔgɔ sii daan latigɛ, a bena tileda min kɛ, o lɔnnin lo. A y'a kɛ dugukolo kan fɛɛnw kuntigi ye. 3A ye setigiya d'a ma i ko a yɛrɛ. A y'a dan ka kɛ a bɔɲɔgɔnko ye. 4A y'a kɛ siranyafɛn ye nimanfɛn tɔw bɛɛ fɛ, janko a ka kɛ kongosogow ni kɔnɔw kuntigi ye. 5Matigia y'a ka koo duuru ɲɔgɔn d'a ma, a wɔɔrɔnan kɛra hakilitigiya tilanko ye, a wolonwulanan kɛra kuma ye, waasa k'o koo ɲafɔ. 6A ye nɛɛn d'a ma, ni ɲadenw
..........
 kelen bɛɛ kunna. Nga Isirayɛli kɔni ye Matigi le ta ye. 18A b'a balo k'a kolo i ko a deen fɔlɔ, k'a ka yeelen bɔ a ye k'a kanu, a t'a bila fewu. 19U ka kɛwaliw bɛɛ b'a ɲakɔrɔ i ko tile. A ɲaa be u ka tɛmɛsiraw la tuma bɛɛ. 20U ka tilenbaliyako si te dogo a ma. U ka hakɛ bɛɛ b'a ɲakɔrɔ. 21Nga Matigi ka ɲi, a b'a ka danfɛnw lɔn. A t'u bila, a t'u fili, a b'u tanga le. 22Mɔgɔ k'a mɔgɔɲɔgɔn sɔn fɛɛn na, o ye koba ye Matigi ɲana. O b'u jati ka tɛmɛ koo bɛɛ kan. 23A laban na, a bena wili k'u sara, bɛ"	da383ba8511229be25b3f05012dacbea
			"Kod 18 Masaba bena bɔ Ibrayima fɛ 1Masaba y'a yɛrɛ yira Ibrayima la Manbure joyiriw gɛrɛfɛ. Ibrayima tun siginin be a ka fanibugu daa la tilegwanfɛ. 2- A y'a ɲaa kɔrɔta ka filɛli kɛ, a ye cɛɛ saba lɔnin ye, u yɔrɔ tun man jan a la. A y'u ye minkɛ, a wilila ka bɔ a ka soo daa la ka boli ka taga u kunbɛn, k'a ɲaa biri duguma 3k'a fɔ ko: «Ne matigi, ni ne koo ka d'i ye, ne b'i daali, i kana i ka jɔncɛ tɛmɛ. 4U ka na ni jii dɔɔni ye, aw b'aw seen ko, ka lafiɲɛ yiri nin kɔrɔ. 5Ne bena dumuni di aw ma
..........
siyaw bɛɛ bena hɛrɛ sɔrɔ ale barika la. 19Ne y'a woloma janko a k'a deenw ladi ani olu kɔmɔgɔw, ko u ka ne, Masaba ka sira taama ni tilenninya ani tiɲɛ ye janko ne ye layidu min ta a ye, ne ka o dafa.» 20Masaba ko: «U be Sodɔmu ni Gɔmɔri jalakila koo minw na, o ka ca kosɔbɛ, u kɔnɔ mɔgɔw ka hakɛ ka bon kosɔbɛ. 21O le y'a to ne bena jigi ka ta'a filɛ n'u ka kɛwaliw be ten i n'a fɔ n y'a mɛn cogo min na. N'o tɛ fana, ne ben'a lɔn.» 22Lonancɛ nunu bɔra yen k'o ɲaa sin Sodɔmu faan fɛ. Nga Ibrayima l"	7bf0c2ea2ecc8a565c0192b663c6d714
			"1N balimaw, o koo nunu bena kɛ waati min na, aw mako t'a la an ka sɛbɛ ci aw ma o la. 2Aw yɛrɛ b'a lɔn sɛbɛ la ko Matigi bena na loon min na, o bena bali mɔgɔw la i ko soon be na sufɛ cogo min na. 3Tuma min na mɔgɔw ben'a fɔ ko hɛrɛ ni jigisigi be yen, o tuma na, tɔɔrɔ bena ben u kan fɔɔ u te se ka bɔyɔrɔ sɔrɔ, i n'a fɔ muso ka tiin be cun a kan cogo min na. 4Nga n balimaw, aw te dibilamɔgɔw ye, n'o loon be na bali aw la i n'a fɔ soon. 5Aw bɛɛ ye yeelen mɔgɔw ye, kɛnɛ kan mɔgɔw. An te dibilamɔgɔ
..........
a k'aw ladi, an b'aw daali ko aw ka olu jati kosɔbɛ. 13Aw k'u koo diya aw ye, k'u boɲa kosɔbɛ, u ka baara kosɔn. Hɛrɛ ka to aw ni ɲɔgɔn cɛ. 14An b'a ɲini aw fɛ n balimaw, ko aw ka mɔgɔkolonw ladi, ka siranbagatɔw jaa gwɛlɛya, ka barikatanw dɛmɛ, ani ka muɲu bɛɛ kɔrɔ. 15Aw k'aw yɛrɛ kɔlɔsi, aw la mɔgɔ si kana kojugu juru sara ni juguya ye, aw ka koɲuman kɛ tuma bɛɛ ɲɔgɔn ye ani tɔw ye. 16Aw ka nisɔndiya tuma bɛɛ. 17Aw kana Aladali dabila. 18Koo bɛɛ la, aw ka barika la Ala ye, bari o le ye Ala sag"	355708cbb46c2d33374b02fa79bce3ec
			"Eza 66 Masaba bena mɔgɔ bɛɛ kiti 1- Masaba ko: «Sankolo ye n ka masasigilan ye, dugukolo ye n seen bilayɔrɔ ye. Aw do bena se ka boon jumɛn lɔ ne ye? Yɔrɔ jumɛn bena kɛ ne ka lafiɲɛyɔrɔ ye? - 2Ne le y'o fɛɛn nunu bɛɛ dan, o bɛɛ ye ne bulonɔ ye. Ne Masaba le ko ten. Mɔgɔ min b'a yɛrɛ majigi, mɔgɔ min dusu b'a jalaki, mɔgɔ min be siran ne ɲa ka sɔn n ka kuma ma, ne b'o tigi le filɛ. 3Mɔgɔ dɔw be misi saraka ka tila ka adamaden faga. U be saga saraka ka tila ka wulu kuun ci. U be suman saraka bɔ ka
..........
otɔ, ka na ni siya wɛrɛw ka nafolow ye i ko baa min fara fɔɔ ka yɛrɛkɛ. Aw bena siin min, u bena aw ta u gɛrɛn na, k'aw nigɛnigɛ u kunbiri kan. 13Bamuso b'a deen dusu saalo cogo min na, ne bena aw dusu saalo ten. Zeruzalɛmukaw dusu bena saalo. 14Aw ben'a ye, o bena aw dusu diya. Aw fari bena nugu i ko biin.» Masaba ben'a ka baarakɛlaw dɛmɛ k'a dimi bɔ a juguw la. 15Jaati! Masaba filɛ nin ye. A be nana tasuma kɔnɔ, a ka kɛlɛkɛwotorow ka teli i ko funufunu. A ben'a dimi bɔ ni fariya ye, a ben'a ɲa"	4be7985c4f9f6b885b0af937332eb5f8
			"Zan 15 Yezu ko ale ye ɛrɛzɛnsun ye 1A y'a fɔ tugu ko: «Ne le ye *ɛrɛzɛnsunsɔbɛ ye, n Faa le y'a tigi ye. 2Bolo minw bɛɛ te deen kɛ, a bena olu tigɛ k'o bɔ yen. Ni bolo min be deen kɛ, a bena olu gɛrɛfɛ bolo misɛmanw bɔ, janko a ka se ka deen caaman kɛ ka tɛmɛ fɔlɔ kan. 3Aw saniyara ka ban ne ka kuma kosɔn ne ye o min fɔ aw ye. 4Aw ye to ni ne ye i n'a fɔ ne be n'aw ye cogo min na. Yiribolo te se ka tigɛ ka to a kelen na ka se ka deen kɛ cogo min na a yɛrɛ ma, o cogo kelen na fana, n'aw ma to ne 
..........
w wele tugu ko baaradenw, bari baaraden t'a kuntigi ka koo kala ma. Ne b'aw wele n teriw, bari ne ye fɛɛn min bɛɛ mɛn n Faa fɛ, ne y'o bɛɛ yira aw la. 16A ma kɛ ko aw le ye ne woloma, ne le y'aw woloma k'aw bila janko aw ka taga baara caaman kɛ, ani o baara nafa ka to,g janko aw mana fɛɛn o fɛɛn daali n Faa fɛ ne tɔgɔ la, a k'o di aw ma. 17Ne be min ɲini aw fɛ o ye nin ye: aw ka ɲɔgɔn kanu.» Yezu ka kalandenw kɔniyakun 18«N'aw y'a ye ko diɲɛ mɔgɔw b'aw kɔniya, aw ka l'a la ko u kɔnna ka ne le kɔ"	4725c93e05670dfc9f59f1341cb96548
			"Mat 10 Yezu ka ciden tan ni fila tɔgɔw (Mar 3.16-19; Luka 6.14-16) 1Yezu y'a ka kalanden tan ni fila wele. A ye see d'u ma ka jinaw gwɛn, ani ka banabagatɔ sifa bɛɛ kɛnɛya. 2A ye mɔgɔ tan ni fila minw kɛ cidenw ye, olu tɔgɔ filɛ: Ciden fɔlɔ tɔgɔ ko Simɔn, u b'a wele Piyɛri fana, n'ale dɔgɔcɛ Andere ni Zebede ka dencɛ fila, Zaki n'a dɔgɔcɛ Zan, 3Filipu ni Baritelemi, Toma ni Matiyo lɛnpominɛla, Tade ni Alife dencɛ Zaki, 4Simɔn u be min wele Fasodenŋana, ni Zuda Isikariyɔti min ye Yezu don a juguw
..........
tɔgɔ kosɔn. Nga ni mɔgɔ min muɲuna fɔɔ ka taga se a laban ma, o tigi bena kisi. 23Ni mɔgɔw be aw tɔɔrɔ dugu dɔ la, aw ye boli ka taga dugu wɛrɛ la. Tiɲɛ na, ne b'a fɔ aw ye ko aw tena Isirayɛli duguw bɛɛ kɛ ɲɔgɔn kan ka ban ni Mɔgɔ Dencɛ ma segi ka na. 24- Kalanden si man fisa n'a ka karamɔgɔ ye. Baaraden si fana man fisa n'a ka kuntigi ye. 25- Kalanden ka kɛ i n'a fɔ a ka karamɔgɔ, baaraden fana ka kɛ i n'a fɔ a ka kuntigi. Ni mɔgɔw ye sotigi yɛrɛ wele ko Belezebuli, u bena tɔgɔ minw la a ka so"	9b16ce78bd524540110ce9bccde4db2e
			"1Fanga b'an minw na, an ka kan ka barikatanw dɛmɛ, an kana an diyanakow dama kɛ. 2An kelen kelen bɛɛ k'an tɔɲɔgɔn diyanakow kɛ a ka ɲa kama, janko ka se k'a dɛmɛ a ka taga ɲa. 3Fɛɛn min tun ka di Krista ye, a m'o kɛ, i ko a fɔra Ala ka kuma na cogo min na ko: «I nɛnibagaw ka nɛnili le sera ne ma.» 4Koo minw bɛɛ tun fɔra Ala ka kuma na kabini fɔlɔfɔlɔ, o fɔra ka hakili d'an ma, janko an jaa ka gwɛlɛya ani ka muɲu, ka jigi sɔrɔ o barika la. 5Ala min be muɲuli di mɔgɔ ma ani k'a jigi tugu, ale k'aw
..........
la. 17O la, ne be se ka ne yɛrɛ boɲa Yezu Krista barika la, Ala ka baara kosɔn. 18Krista ye ne dɛmɛ ka baara min kɛ ka siya wɛrɛw dɛmɛ ka mɛnni kɛ Ala fɛ, ne te foyi fɔ n'o tɛ. Ne y'u dɛmɛ ni kuma ni kɛwali ye, 19ani kabako sifa caaman ye Nii Senuman barika la. A kɛra ten, k'a ta Zeruzalɛmu fɔɔ ka taga se Iliri mara la, ne ye Krista ka kibaru bɛɛ fɔ o yɔrɔw la. 20Nga ne ka ŋaniya tun ye ka kibaru diman fɔ yɔrɔ la, Krista tɔgɔ tun ma fɔ yɔrɔ min na fɔlɔ, janko ne kana ne ka baara kɛ k'a la mɔgɔ d"	851490e587e8d9279048025f3cc681fd
			"1Ne min ye Krista ka jama ɲamɔgɔ ye, ne be bataki nin ci ele Gayusi ma. I koo ka di ne ye tiɲɛ na. 2Ne teriɲuman, ne b'a fɛ i ka to kɛnɛya la, i ka koo bɛɛ ka sabati i n'a fɔ i be taga ɲa Ala ka koo la cogo min na. 3An balima dɔw nana i tagamacogo lakali ne ye. U ko i taamacogo bɛnnin be. O ye ne nisɔndiya kosɔbɛ. 4Ni ne y'a mɛn ko n deenw tagamacogo bɛnnin lo ni Ala ka tiɲɛ ye, o le ka di n ye ka tɛmɛ fɛɛn bɛɛ kan. 5N teri, ko i be mɔgɔɲumanya yira an balimaw na kosɔbɛ, minw ye lonanw ye. 6Kanu
..........
fɛ, nga Diyotɛrɛfu min ko ale ye koo bɛɛ ɲamɔgɔ ye, ale te sɔn o kɔnɔna kuma ma. 10O kama, ni n nana aw fɛ tuma min na, a be min kɛra an na, a ka kumajugu kɔni, n bena o bɛɛ lakali. A te danna o fana ma. A be to ka ban k'an balimaw lonanw ladon. Ni mɔgɔ minw ko u b'u ladon fana, a te sɔn, a be tila ka olu niin bɔ Krista ka jama na. 11N teriɲuman, i kana mɔgɔ ka kojugu ladege fɔɔ a ka koɲuman. Mɔgɔ min be koɲuman kɛ, o tigi ye Ala ta ye. Nga kojugukɛla kɔni ɲaa te na la Ala kan. 12Demetiriyusi kɔ"	6b4f4f659270d64db52fefb9b9c0cde4
			"1N'i be cɛkɔrɔba ladi tuma min na, i kana kuma gwɛlɛman fɔ a ye. Nga i k'a ladi i n'a fɔ i faa. I ka kanbelenw ladi i n'a fɔ i kɔrɔw, walima i dɔgɔw. 2Muso minw kɔrɔla, i ka olu ladi i n'a fɔ i bamusow, muso minw ma kɔrɔ, ka olu ladi i n'a fɔ i kɔrɔmusow, walima i dɔgɔmusow, cogo bɛnnin na. 3Mɔgɔ te firiyamuso minw fɛ, i ka olu minɛ ni boɲa ye. 4Nga ni deenw, walima mamadenw be firiyamuso min fɛ, o deen nunu le ka kan k'a dɛmɛ u ka Alaɲasiran kosɔn. O la, u ben'a yira u wolobagaw la k'olu le ka 
..........
 13Ani ka fara o kan, u be kɛ salabagatɔw ye, ka to ka yaalayaala sodaw la. O dama tɛ, u daa ka ca, u daa be don mɔgɔ ka koow la, u man kan k'u daa don minw na. 14O le y'a to, ne b'a fɔ firiyamusow ye, minw ma kɔrɔ, k'u ka furu ka deenw sɔrɔ ani u ka janto u ka somɔgɔw la, waasa u kana yɔrɔ di an jugu ma a ka se ka kumajugu fɔ an koo la, 15bari firiyamuso dɔw ye siraɲuman bila, ka tugu Sutana kɔ. 16Muso min lara Yezu la, n'a kɛra ko firiyamusow be ale ka mɔgɔw cɛma, ale yɛrɛ k'a janto olu la, a "	8c45164bde92c7940ded9db3656f88ae
			"Kod 12 Masaba be Abramu wele 1- Masaba y'a fɔ Abramu ye ko: «Bɔ i ka jamana na, faran i ka mɔgɔw n'i faso la, ka taga jamana dɔ la, ne bena min yira i la. 2Ne bena i kɛ siya dɔ faa ye, min bena caya, ne bena hɛrɛ kɛ i ye, k'i tɔgɔ boɲa. Mɔgɔw bena hɛrɛ sɔrɔ i barika la. 3- Mɔgɔ min mana duba kɛ i ye, ne bena o tigi ta ɲa. Min mana i danga, ne bena o ta cɛn. E le barika la, dugukolo kan siyaw bɛɛ bena hɛrɛ sɔrɔ.» 4Abramu wilila ka taga i n'a fɔ Masaba y'a fɔ a ye cogo min na. Lɔti fana tagara n'a
..........
 yen. 9O kɔ, a ye sira minɛ tugu ka taga Kanaan jamana worodugu ɲafan fɛ. Abramu be taga Ezipiti 10Kɔngɔ donna Kanaan jamana na. Abramu wilila ka taga Ezipiti jamana na, ka sigi yen, bari kɔngɔ nin tun juguyara. 11A surunyana Ezipiti la tuma min na, a y'a fɔ a muso Sarayi ye ko: «Ne y'a lɔn ko i cɛɛ ka ɲi. 12Ni Ezipitikaw ɲaa lara i kan, u ben'a fɔ ko i ye ne muso ye, o la, u bena ne faga k'i to yen. 13- Ne b'a ɲini i fɛ i k'a fɔ ko i ye ne dɔgɔmuso ye janko u ka ne minɛ ka ɲa i kosɔn, ne nii be"	a08ac320a02c13f121b94dc1ab087744
			"Sir 29 Fɛɛn dɔndɔ 1Makaritigi le be mɔgɔ dɔndɔ fɛɛn na, n'a y'a tigi dɛmɛ, o ye Ala ka sariya batoko ye. 2N'i tɔɲɔgɔn dɛsɛra, i ka juru don a la. I ye juru min ta, e ka banba k'a sara a waati la. 3I ka fɔta bato, janko mɔgɔw ka la i la, o la, e mako mana kɛ fɛɛn minw na, i b'o sɔrɔ. 4Mɔgɔ caaman be juru jati i ko u halala, o la, u be juru donbaga nii tɔɔrɔ. 5Sanni juru ka sɔrɔ, u b'o tigi fo ka ɲa, u b'u yɛrɛ majigi ka o tigi ka nafolo koo fɔ. N'a saratuma sera, u be munumunu, u nimisanin le b'a
..........
iliman ye, u bena na e tanga i juguw ma. Ka lɔ n'i tɔɲɔgɔn ka koo ye 14Mɔgɔɲuman be lɔ n'a tɔɲɔgɔn ka koo ye, nga mɔgɔ min t'a tɔɲɔgɔn jati, ale fɔnna boɲa bɛɛ la. 15Mɔgɔ min lɔra n'i ka koo ye, kana ɲinɛ o koɲuman kɔ, bari a y'a yɛrɛ nii di e kosɔn. 16Kojugukɛla b'a ka juru sarabaga ka nafolo cɛn. 17Ɲumanlɔnbali tetejugu b'a kisibaga bila. 18Ka lɔ n'i tɔɲɔgɔn ka koo ye, o ye mɔgɔɲuman caaman ta cɛn. A y'u talontalon i ko sanfɔɲɔba be kɔgɔji kɛ cogo min na. A kɛra sababu ye fangatigiw y'u faso b"	8569448385c6809d0ea29170d62f5093
			"Kɛw 7 Etiyɛni be zuwifuw waaju 1Sarakalasebagaw kuntigiba ye Etiyɛni ɲininga ko: «Mɔgɔ nunu b'i jalakila koo minw kuun kan, tiɲɛ lo wa?» 2Etiyɛni y'a jaabi ko: «N faaw, n balimaw, a y'aw tulo malo ka n ka kuma lamɛn. Sanni an faa Ibrayima ka bɔ Mezopotami ka taga sigi Karan, Ala nɔɔrɔtigi le tun y'a yɛrɛ yira a la 3- k'a fɔ a ye ko: ‹Bɔ i ka jamana na, faran i ka mɔgɔw la, ka taga jamana dɔ la, ne bena min yira i la.› 4- O le y'a to Ibrayima bɔra Kalide jamana na ka taga sigi Karan. A facɛ banni
..........
 i bɛmaw ka Ala ye: Ibrayima, ni Isiyaka, ni Yakuba ka Ala.› Musa yɛrɛyɛrɛtɔ tun te sɔnna ka filɛli kɛ yen tugu. 33O tuma na, Matigi y'a fɔ a ye tugu ko: ‹I ka sanbara bɔ, bari i lɔnin be yɔrɔ min na, o ye yɔrɔ senuman ye. 34- Ne ye n ka jama ka tɔɔrɔ ye Ezipiti jamana na, k'u ŋunankan mɛn. O la, ne jigira waasa k'u kisi. O la, n b'i ci Ezipiti.› 35- «Ayiwa, o Musa kelen kelen nin, Isirayɛlidenw tun banna min na k'a fɔ a ye ko: ‹Jɔn y'i bila anw kunna, k'i kɛ anw kitibaga ye?› Ala y'ale lo ci u "	36c375718ba6e214f922857e50e72325
			"1Min ye bolomafarako ye, min be kɛra Ala ka mɔgɔ kosɔn, kuun t'a la ne ka bataki ci aw ma o la. 2Ne b'a lɔn ko aw sɔnnin lo, o le y'a to ne ye n yɛrɛ boɲa aw kosɔn Krista ka jamakuluw cɛma minw be Maseduwani mara la. Ne y'a fɔ u ye ko aw Akayikaw ka bolomafara labɛnna ka ban kabini salon. O la, aw ka jijali y'a kɛ Krista ka jama caaman banbana. 3Ne y'an balima nunu ci aw fɛ, janko an b'an yɛrɛ boɲa aw kosɔn koo minw na, o kana kɛ gwansan ye, ani aw labɛnnin ka sɔrɔ i ko ne tun y'a fɔ cogo min na
..........
i nisɔndiya ye, o tigi koo le ka di Ala ye. 8See be Ala ye ka fɛɛn bɛɛ d'aw ma aw mako be minw na, n'aw y'olu sɔrɔ, aw ka se ka jija ka baaraɲuman sifa bɛɛ kɛ tuma bɛɛ, 9i ko a fɔra Ala ka kuma na cogo min na ko: «A y'a ka fɛɛn caaman tilan fantanw cɛ, a ka tilenninya te ban abada.» 10Ala min be sumansi di sɛnɛkɛla ma, ale min be dumuni di, ale kelen le bena aw sɔn fana k'a caya, ani k'aw ka baaraɲuman nin sabati. 11Ale lo bena aw kɛ fɛntigiw ye tuma bɛɛ, o min sababu la, an bena se ka ɲumanya k"	e13fdf252b6e50f52c6d7d4c04ba352b
			"Eze 32 Dusukasidɔnkili, Ezipiti jamana n'a masacɛ kosɔn 1Isirayɛlidenw minɛnin kɔ ka taga jamana wɛrɛ la, o saan tan ni filanan kalo tan ni filanan tile fɔlɔ loon, Masaba kumana ne fɛ ko: 2«Adamaden, dusukasidɔnkili la Ezipiti masacɛ kosɔn k'a fɔ a ye ko: ‹E tun be i ko jara, siyaw cɛma. I tun be i ko banba. I tun be firinfirin i ka bajiw kɔnɔ, i seenw tun be jii ɲagami k'a duuru.› » 3Matigi, Masaba ko: «Siya caaman bena ɲɔgɔn lajɛn tuma min na, ne bena n ka jɔɔ fili i kan. Olu bena i sama ka bɔ
..........
i lahara, u ka fara o yɔrɔ mɔgɔw kan. 19A fɔ u ye ko: ‹Aw ka fisa ni siya wɛrɛw ye wa? Aw ka jigi ka la ni kɛnɛkɛnɛbaliw ye dugukolo jukɔrɔ, lahara.› 20«Mɔgɔ minw fagara ni murujan ye, u bena ben ni olu ye. Murujanw bɔra forokow la. U ka Ezipiti n'a kɔnɔ jama bɛɛ faga. 21K'u to lahara, kɛlɛdenŋanaw n'u dɛmɛbagaw bena kuma Ezipitikaw fɛ. Alalɔnbali minw fagara ni murujan ye, o mɔgɔ nunu jigira, u lanin be kaburu kɔnɔ. 22«Asiri masacɛ be yen n'a ka kɛlɛdenw bɛɛ. A lamininin be n'a ka kɛlɛdenw kabu"	42b312e502699f99fb3af809dc8b8f49
			"Oze 2 Lonba dɔ 1- Isirayɛlidenw bena caya i n'a fɔ kɔgɔji daa la cɛncɛn, min te se ka suma, walima ka jati. Waati dɔ bena se, a tun be fɔra u ma yɔrɔ min na ko: «Aw te ne ka mɔgɔw ye», a bena fɔ u ma o yɔrɔ kelen na ko: «Ala deenw.» 2Zuda mara mɔgɔw, ni Isirayɛli mara taw bena jɛn tugu, ka ɲamɔgɔ kelen woloma ka bila u ɲa. U bena see sɔrɔ jamana kɔnɔ. Bari Ziziriyɛlid ka loon bena kɛ lonba ye. 3«Aw k'a fɔ aw balimacɛw n'aw balimamusow ye ko u ye ne ka jama ni n diyanamɔgɔw ye. Isirayɛlidenw be i
..........
a kɛ, lafiɲɛlon ta fana tena kɛ, n'o ɲɔgɔnna wɛrɛw. 14Ne ben'a ka ɛrɛzɛnforow, ni torosunforow halaki, a tun b'a fɔ minw kosɔn ko: ‹Ne ɲamɔgɔcɛw ye sara minw di ne ma, olu lo.› Ne bena o foro nunu kɛ waga ye, kongosogow bena na u ka dumuni yaala yen. 15A ye Baali sɔn yɔrɔ caaman na waati minw na, ka wusulanw jɛni a ye, ne ben'a tɔɔrɔ o kosɔn. A y'a yɛrɛ masiri n'a ka bololanigɛ ye, ni kannakɔnɔ ye, ka to ka boliboli a ɲamɔgɔcɛw kɔ, a ɲinɛna ne kɔ. Masaba le ko ten. Ala b'a fɛ a koo be diy'a ka m"	912b56b98e20ed3c30254395906faac0
			"1Ne ye koo bɛɛ fɔ aw ye janko aw kunna kana cɛn. 2U bena aw gwɛn ka bɔ kalansow kɔnɔ, waati dɔ bena se, mɔgɔ minw bena aw faga, olu bena miiri k'u ye Ala sago le kɛ. 3U bena o baara sugu nunu kɛ bari u te ne lɔn, u te n Faa fana lɔn. 4Ne y'o koo fɔ aw ye janko, n'a waati mana se, aw hakili ka jigi a la ko ne tun y'o fɔ aw ye ka kɔrɔ. Ne ma kɔn k'o fɔ aw ye kabini a daminɛ, bari ne tun be n'aw ye. 5«Sisan ne be taga ne cibaga fɛ, aw si ma ne ɲininga ko ne be taga min. 6Aw hakili ɲagamina ne ka ku
..........
y'a fɔ u ye ko: «Aw be ɲɔgɔn ɲiningana ne ka kuma le kɔrɔ la wa? Ne y'a fɔ minkɛ ko yanni waati dɔɔni aw tena ne ye, ani ko yanni waati dɔɔni tugu aw bena ne ye. 20Tiɲɛ tiɲɛ na, ne b'a fɔ aw ye ko, aw bena kasi fɔɔ ka kɛ makaritɔw ye, k'a sɔrɔ diɲɛ mɔgɔw be nisɔndiya la. Aw dusu bena kasi nga, aw ka dusukasi bena yɛlɛma ka kɛ nisɔndiya ye. 21Ni muso be jigira deen na tuma min na, a nii be tɔɔrɔ, bari a ka tɔɔrɔwaati le sera, nga n'a jigira ka ban, a hakili te to o tɔɔrɔ la tugu deen sɔrɔ nisɔndi"	a22572217e621c511e2739bcdc63e961
			"Ɔrɔ 12 Batoli ɲanaman 1N balimaw, ne b'aw daali Ala ka makari kosɔn ko aw k'aw yɛrɛ kɛ saraka ɲanaman ye, min saniyanin lo, n'a ka di Ala ye: o le bena kɛ aw ka batoli ɲanaman ye. 2Aw kana aw yɛrɛ kɛɲɛ ni bii diɲɛ ye, nga aw ye hakilikura min sɔrɔ, aw jogo ka yɛlɛma ka kɛɲɛ n'o ye, janko aw ka se ka Ala sago lɔn, o min ye koɲuman ye, min ka di Ala ye, n'a dafanin be. Jɛnɲɔgɔnyakura 3Ala ye nɛɛma min kɛ ne ye, o kosɔn, ne b'a fɔ aw bɛɛ ye ko aw kana aw yɛrɛ boɲa k'a dama tɛmɛ, aw k'aw yɛrɛ majigi
..........
asɔbɛ ka sɔrɔ aw dusu la. Aw ka kojugu dabila, ka koɲuman kɛ kosɔbɛ. 10Kanuya min be badenya la, o sababu la, aw ka ɲɔgɔn minɛ, k'aw tɔɲɔgɔnw jati k'u ka fisa n'aw ye. 11Aw ye jija, aw kana kɛ salabagatɔw ye, aw ka banba ka baara kɛ Matigi ye. 12Jigi min b'aw la, aw ka nisɔndiya o kosɔn, tɔɔrɔ tuma, aw ka muɲu, aw ye jija ka Ala daali. 13Aw ye banba ka Ala ka mɔgɔw dɛmɛ u dɛsɛyɔrɔ la, ka mɔgɔ wɛrɛw ladon. 14- Mɔgɔ minw b'aw tɔɔrɔ, aw ka duba kɛ o tigiw ye, aw ka duba kɛ dɔrɔn, aw kana dangali kɛ"	9c92fee4654bdb21cee54ba1dd8d0f2f
			"Kɛw 4 U be Piyɛri ni Zan kiti 1Ka Piyɛri ni Zan to kuma na jama fɛ, sarakalasebagaw ni Alabatosoba ɲamɔgɔ, ani *Saduseɲɛ dɔw sera. 2U y'a ye ko mɔgɔ fila nunu be jama kalanna Yezu ka koow, ani suuw kununko la minkɛ, o ma diya u ye. 3U y'u minɛ ka taga u datugu kaso la fɔɔ a dugusagwɛ, bari tile tun banna. 4O bɛɛ n'a ta, mɔgɔ minw tun ye ciden fila nunu ka kuma lamɛn, olu caaman lara Yezu la. Dɔ farala kalandenw kan. Cɛɛw bɛɛ lajɛnnin tagara se mɔgɔ waa duuru ɲɔgɔn ma. 5O dugusagwɛ, zuwifuw ka ki
..........
y'u jaabi ko: «Jumɛn ka di Ala ye koo fila nunu na: k'a ka fɔta bato, walima k'aw ka fɔta bato? Aw yɛrɛ k'o jaabi ɲini aw yɛrɛ ma. 20«Anw kɔni fɛ, anw ye min ye, ka min mɛn, anw te se ka to o fɔbali ye.» 21U ma bolo layɔrɔ sɔrɔ k'u tɔɔrɔ minkɛ, u sɔngɔna u kan kosɔbɛ, ka sɔrɔ k'u bila. U y'o kɛ jama ɲasiran kosɔn, bari mɔgɔ bɛɛ tun be Ala tɔgɔ tanura u ka kokɛnin nin kama. 22Cɛɛ min ka kɛnɛya kɛra kabako ye, o sii tun tɛmɛna saan bi naani kan. Kalandenw be Ala daali 23Piyɛri ni Zan bilanin kɔ, s"	ee1864ac320b95ea4f6d4d642168634d
			"Sir 18 Ala ka bon 1Fɛɛn bɛɛ Danbaga be yen kudayi. 2Matigi kelenpe ka tilenninya le bena fɔ. Dɔ wɛrɛ t'ale kɔ. 3Diɲɛ koo b'a bolo. Bɛɛ be sɔn a ta ma, bari, ale lo ye fɛɛn bɛɛ Masa ye a ka setigiya kosɔn. A b'a niyɔrɔtaw woloma ka bɔ tɔw la. 4A m'a ka koow wango lako kalifa mɔgɔ si ma. Jɔn le bena se k'a ka boɲa lɔn? 5A ka masaya fanga, jɔn bena o danyɔrɔ jati minɛ? A be makariko minw kɛ, jɔn bena se k'o ɲafɔ? 6Mɔgɔ te se ka dɔ bɔ u la, dɔ te se ka fara u kan. Mɔgɔ te se ka Matigi ka ɲumanya yɔr
..........
. 17Kumaɲuman man fisa ni sɔnnifɛnba ye wa? Kanuya be mɔgɔ min na, ale b'a fila bɛɛ fara ɲɔgɔn kan. 18Naloman be mɔgɔ sɔngɔ fu. Nigɛjugutigi ka mɔgɔ sɔn, o be mɔgɔ bila kasi la. Yɛrɛminɛ 19Jatiminɛ kɛ ka sɔrɔ ka kuma dɛ! Janto i yɛrɛ la sanni i ka bana! 20E ka koow jati minɛ fɔlɔ, sanni kiti ka se i ma. Kiti loon, ni kuma sera i ma, e ka yafa sɔrɔ. 21E yɛrɛ majigi san'i ka bana. N'i ye hakɛ kɛ, a yira ko i nimisara. 22Foyi kan'i bali k'i ka dajuru sara. Kan'i ka saya waati kɔnɔ ka sɔrɔ k'a sara."	864704d8c8f34515c03b02b9021c5876
			"Lɔn 9 Dalili, lɔnniya sɔrɔko la 1«Ne faaw ka Ala, Matigi, makaritigi, ele ye diɲɛ dan i ka kuma barika la. 2I ye mɔgɔ dan i ka lɔnniya barika la, a ka kɛ i ka danfɛn tɔw kuntigi ye, 3a ka diɲɛ kuntigiya kɛ Alaɲasiran ni tilenninya la, ka kiti tigɛ tilenninya la ni kɔnɔgwɛ ye. 4Lɔnniya min b'i fɛ i ka masasigilan gɛrɛfɛ, o dɔ di ne ma. Kana ne niin bɔ i deenw na. 5Ne y'i ka jɔɔn le ye, i ka jɔnmuso dencɛ. Ne ye barikatan ye, ne sii kuntaga ka surun. Hakili te ne fɛ fewu ka tilenninya ni sariyaw k
..........
 jigi ne kan ka bɔ i fɛ sankolo la. A ka bɔ i fɛ i ka masasigilan kabakoman kan ka jigi ne kan, a ka to ne gɛrɛfɛ ka kɛ ne dɛmɛbaga ye. I sago ye min ye, ne ka se k'o lɔn. 11Ale min be fɛɛn bɛɛ faamu k'a lɔn, a bena ne dɛmɛ ka koo kɛ ni hakili ye. A ka yeelen bena ne tanga. 12O la, ne ka kɛwaliw bena diya i ye, Matigi. Ne bena i ka jama mara ni tilenninya ye. Ne ben'a ye ko n ka kan ni n faa ka masasigilan ye. Mɔgɔ mako be lɔnniya la 13«Mɔgɔ jumɛn le be se ka Ala ka loon latigɛnin lɔn? Matigi sa"	e584a30cd58f37ab685837f640f3524d
			"1Fariziɲɛ dɔ tun be yen, a tɔgɔ ko Nikodɛmu. Zuwifuw ka mɔgɔbaba dɔ tun lo. 2Ale nana Yezu sɔrɔ sufɛ k'a fɔ a ye ko: «Karamɔgɔ, anw y'a lɔn ko Ala le y'i ci. Bari i be kabako minw kɛ, ni Ala te e mɔgɔ min fɛ, e te se k'o kɛ.» 3Yezu y'a fɔ a ye ko: «Tiɲɛ tiɲɛ na, ne b'a fɔ i ye ko ni mɔgɔ min ma segi ka wolo tugu, o tigi te se ka don Ala ka masaya la.» 4Nikodɛmu ko: «Ni mɔgɔ kɔrɔla ka ban, o tigi be se ka segi ka wolo tugu cogo di? A be se ka segi ka don a baa kɔnɔ ka wolo tugu wa?» 5Yezu y'a jaa
..........
 ma sɔn ka la Ala Dencɛ kelenpe la. 19U jalakira ka ban bari yeelen bɔra diɲɛ mɔgɔw ye. O bɛɛ n'a ta, dibi koo diyara u ye ka tɛmɛ yeelen kan. Bari u ka kɛwaliw ma ɲi. 20O ye wajibi ye, yeelen koo man di kojugukɛla ye, a be siran k'a ka kɛwaliw kɛ kɛnɛ kan, bari, u ben'a ye. 21Nga mɔgɔɲuman b'a ta kɛ yeelen na, waasa mɔgɔw k'a ka kɛwaliɲumanw ye, a be minw kɛ Ala sago la.» 22O tɛmɛnin kɔ, Yezu n'a ka kalandenw nana to Zude mara la. A tun be mɔgɔw batize. 23Zan fana tun be mɔgɔw batizera Ayinɔn, "	a950315ab470cb6f2dff4b5ac89737be
			"1Yezu y'a fɔ a ka kalandenw ye ko: «Aw hakili kana ɲagami. Aw lara Ala la, aw ye la ne fana na. 2Boon caaman be n Faa ka luu kɔnɔ, n'o te ne tun ten'a fɔ ko ne be taga yɔrɔ labɛn aw ye. 3Ni n tagar'a labɛn ka ban, n bena kɔsegi ka n'aw ta ka taga n'aw ye, janko ne be yɔrɔ min na, aw fana ka kɛ yen. 4Aw be ne taayɔrɔ sira lɔn.» 5Toma y'a fɔ a ye ko: «Matigi, an t'i taayɔrɔ lɔn, an fana bena kɛ di k'a sira lɔn?» 6Yezu y'a jaabi ko: «Ne le ye sira, ni tiɲɛ, ani nii dibaga ye. Mɔgɔ si te se n Faa fɛ
..........
w kɔnɔ. 18Ne tena aw to aw kelen na, ne bena segi ka na aw fɛ. 19Yanni waati dɔɔni diɲɛ mɔgɔw tena ne ye tugu, nga aw bena ne ye. Ne be nii na min kɛ, o la, aw fana bena to nii na. 20O loon na, aw ben'a lɔn ko ne ni n Faa bɛɛ ye kelen ye, ko aw ni ne fana ye kelen ye. 21Mɔgɔ min ye ne ka kuma mɛn k'a bato, o tigi le be ne kanu. Mɔgɔ min be ne kanu, n Faa fana bena o tigi kanu, ne fana bena o tigi kanu ka ne yɛrɛ yira a la.» 22Zude, min be danna Zuda Isikariyɔti la, ale y'a fɔ Yezu ye ko: «Matigi"	1658fc4b8b077a07a15292e039e0f7e7
			"Sar 18 Cɛɛ ni muso ka koo 1Masaba y'a fɔ Musa ye ko: 2«A fɔ Isirayɛlidenw ye ko: Ne ye Masaba aw ka Ala ye. 3Aw tun be Ezipiti jamana min kɔnɔ, o yɔrɔ mɔgɔw tun be koo minw kɛ, aw kana o ɲɔgɔn kɛ. Ne be taga n'aw ye Kanaan jamana min kɔnɔ fana, aw kana olu ka kɛwaliw ɲɔgɔn kɛ, aw kana tugu u ka landaw kɔ. 4Aw ka ne ka kuma bato ka banba ka ne ka sariyaw mara. Ne le ye Masaba aw ka Ala ye. 5- «Aw ka ne ka sariyaw ni ne ka kuma bato. Ni mɔgɔ min y'o kɛ, o tigi bena balo o barika la. Ne le ye Masab
..........
ka tila ka jɛn n'a denmuso ye. Aw kana jɛn n'o muso mamaden ye fana, a dencɛ deen, walima a denmuso deen. U ye a ka mɔgɔw yɛrɛ yɛrɛ ye, o ye mɔgɔkolonya ye. 18«Aw kana aw muso kɔrɔmuso, walima a dɔgɔmuso furu, k'aw muso to sii la. O be keliya don u cɛ. 19- «Aw kana jɛn ni muso ye a ka landa tuma na, bari a nɔgɔnin lo. 20- «Aw kana jɛn n'aw mɔgɔɲɔgɔn ka muso ye k'aw yɛrɛ nɔgɔ a fɛ. 21- «Aw kana aw deen si kɛ saraka ye *Milikɔmu ye. Aw kana ne, aw ka Ala tɔgɔ cɛn. Ne le ye Masaba ye. 22- «Aw kana "	9460e472d85433749a76c0f5ff10bb4a
			"Dusu 2 Matigi kɛra Zeruzalɛmu jugu ye 1Aba! Matigi ye *Siyɔn dugu bila dibiba la, a y'o kɛ a ka dimi kosɔn. Isirayɛli ka kunkɔrɔtadugu lara duguma. A ka dimilon na, a m'a hakili to a sigiyɔrɔ la. 2Matigi ye Yakuba ka soow bɛɛ ci, hali makari ma sɔrɔ a la. A ka dimi kosɔn, a ye Zuda mara dugu barikamanw ci. A ye mara nin ka fangatigiya n'a ka masaw la duguma k'u maloya. 3A ka dimikojugu fɛ, a ye Isirayɛli fanga nagasi. A m'a juguw natɔ bali. A ye tasuma mana Yakuba ka soo kɔnɔ, a be manana faan b
..........
w kɔnɔ. 12U b'a fɔra u baaw ye ko: «Dumuni, ani jii be min?» O tuma na, u fanga be nagasi dugu forobayɔrɔw la i ko mɔgɔ mandimininw. U nii be bɔ u bamusow seen kan. * 13Ne bena mun le fɔ i ye? Zeruzalɛmu, ne bena i suma ni mun ye? K'i suma ni mun ye waasa i kɔnɔ ka diya, Siyɔn? Bari, cɛnni min kɛra i kɔnɔ, o ka bon i ko kɔgɔji. Jɔn bena se ka lalagali kɛ, i ka bɔ o la? 14E ka kiraw be kuma minw fɔra i koo la, o ye kumafu ye, kumakolon. Kojugu minw kɛra i kɔnɔ, u ma kuma o la waasa k'i dɛmɛ k'i k"	ec6d6fd779065fec60c54d63f0823d15
			"1Ele kɔni, mɔgɔw ladi ka kɛɲɛ ni kalanɲuman ye. 2A fɔ cɛkɔrɔbaw ye k'u ka kɛ mɔgɔsɔbɛw ye, u be minw jati minw ka miiriya ka ɲi, jigi be minw fɛ kosɔbɛ, ni kanuya ni muɲuli. 3O cogo kelen na fana, i k'a fɔ musokɔrɔbaw ye k'olu taamacogo ka bɛn ni mɔgɔsɔbɛya ye Ala faan fɛ. U kana kɛ mɔgɔ tɔgɔcɛnlaw ye, ani u fana kana kɛ dɔrɔtɔw ye. Olu ka mɔgɔw dege koɲuman kɛli la. 4O la, muso minw ma kɔrɔ fɔlɔ, u b'u dɛmɛ u k'u cɛɛ n'u deenw kanu. 5U ka kɛ musosɔbɛw ye minw ɲamalɔnin lo, minw jijanin be u ka 
..........
. 9I ka jɔɔnw ladi ko olu ka kan ka u yɛrɛ majigi k'u koo diya u kuntigiw ye koo bɛɛ la, u kana u sɔsɔ, 10ani u kana u soɲa cogo si la. U k'u ka mɔgɔsɔbɛya dafanin yira u la tuma bɛɛ. O la, u bena an kisibaga Ala ka koo boɲa. 11Bari Ala y'a ka ɲumanya yira kɛnɛ kan adamaden bɛɛ be se ka kisi min barika la. 12Ale min b'a yira an na ko an ka siran Ala ɲa ani ka ban nin diɲɛ nigɛjuguw la, waasa k'an to bii diɲɛ na, an ka se k'an yɛrɛ minɛ ka taama tilenninya la Ala ɲakɔrɔ. 13K'an to nisɔndiya loon "	75fb74d739d46ed66559a33f951696bd
			"Eza 35 Masaba ka kunmabɔninw kɔsegiko 1Nisɔndiya ka sɔrɔ kongokolon la ni dugukolo janin kan. Ɲanagwɛ ka kɛ dugukolo lakolon kan, feeren ka bɔ yen. 2A ka fa binfeeren na, nisɔndiyapɛrɛnkan ka bɔ yen. Bari, a ka nɔɔrɔ bena kɛ i ko Liban ta, a ka dawula bena kɛ i ko Karimɛli ni Sarɔn ta. U bena Masaba ka nɔɔrɔ ye, u bena an ka Ala ka dawula ye. 3- Aw ka barika don bolo faganinw la, minw kunbiri be yɛrɛyɛrɛla, aw ka barika don olu la. 4Minw jaa tigɛnin lo, aw k'a fɔ olu ye ko: «Aw k'aw jaa gwɛlɛya,
..........
apɛrɛnkan bɔ. Jii bena bɔ kongokolon kɔnɔ, kɔɔw bena woyo kongo janin kɔnɔ. 7Dugukolo cɛncɛn gwanninman yɔrɔw bena kɛ dalanw ye, minnɔgɔ be jamana min tɔɔrɔ, jii woyoyɔrɔw bena kɛ yen. Kongowuluw tun be la yɔrɔ min na, buruku ni kɔku bena falen o yɔrɔ la. 8Sira dɔ bena bɔ yen min bena wele ko Sira senuman. Mɔgɔ min saniyanin tɛ, o tigi tena se ka tɛmɛ yen bari a labilanin lo Ala ka mɔgɔw ye. Naloman tena se yen. 9Jara tena kɛ yen, sogojugu si tena se yen, o tena ye yen fewu. Ala ye mɔgɔ minw kun"	7abe74efb3688ff1131c14ecd3c6aa38
			"Zan 13 Yezu b'a ka kalandenw seen ko 1*Hɔrɔnya ɲanagwɛ tun ma se fɔlɔ, Yezu tun y'a lɔn ko ale ka bɔwaati sera diɲɛ na ka ta'a Faa fɛ. A ka mɔgɔ minw tun be diɲɛ na, olu koo tun ka d'a ye, a y'u kanu fɔɔ ka taga se a daan na. 2K'u to dumuni na, ale n'a ka kalandenw, o y'a sɔrɔ Sutana tun ye Simɔn deen Zuda Isikariyɔti kɔnɔ fa ka ban ni Yezu janfako ye. 3Yezu tun y'a lɔn ko a Faa ye koo bɛɛ don ale bolo, ani ko ale bɔra Ala fɛ, ani a ka kan ka segi Ala fɛ tugu. 4A wilila ka bɔ dumuni kunna k'a ka
..........
ka ɲa. Ni min ye ne minɛ ka ɲa, o tigi fana ye ne cibaga le minɛ ka ɲa.» Yezu b'a janfako fɔra (Mat 26.20-25; Mar 14.17-21; Luka 22.21-23) 21Yezu y'o kuma nunu fɔ ka ban dɔrɔn, a hakili ɲagamina kosɔbɛ, a y'a fɔ ko: «Tiɲɛ tiɲɛ na, ne b'a fɔ aw ye ko, aw dɔ bena ne don mɔgɔjuguw bolo.» 22Kalandenw tora ka ɲɔgɔn filɛfilɛ, u tun m'a lɔn ko a be mɔgɔ min koo fɔra. 23Kalanden nunu cɛma, min koo tun ka di Yezu ye kosɔbɛ, ale tun siginin b'a gɛrɛfɛ. 24Simɔn Piyɛri y'a bolo kɛ k'a fɔ ale ye ko a k'a ɲin"	b06e9a206da5fe842ab584d6f1218914
			"Dal 30 Matigi le b'a kɛ mɔgɔw be to nii na 1Dɔnkili min be la Alabatoso kalifalon na. Dawuda ka dɔnkili dɔ. 2Masaba, ne b'i tanu, bari, e ye ne kuun kɔrɔta tugu, e ma sɔn ne juguw ka nisɔndiya ne kosɔn. 3Masaba ne ka Ala, ne kasira e kɔ, i ye ne kɛnɛya. 4Masaba, e y'a kɛ ne kɔsegira ka bɔ lahara ka na. I ye sii di ne ma ka ne bɔ kaburu kɔnɔ mɔgɔw cɛma. 5Aw minw ye Masaba ka mɔgɔw ye, aw k'a tanu ni dɔnkiliw ye. Aw k'a bato k'a ka senuya koo fɔ. 6Bari, a ka dimi te mɛn, a be ɲumanya kɛ tuma bɛɛ. 
..........
'a fɔ ko: «Foyi tena ne sɔrɔ tugu. 8Masaba, e tun ye ne dɛmɛ, ne ye see sɔrɔ kosɔbɛ.» Nga e nana e yɛrɛ dogo, hakiliɲagami ye ne sɔrɔ. 9Masaba, ne kasira e kɔ, ne ye ele Matigi daali kosɔbɛ. 10Ne ka sa ka don kaburu kɔnɔ, o be mun le ɲa? Buguri be se k'i tanu wa? Buguri be se k'i ka ɲumanya ko fɔ wa? 11Masaba, mɛnni kɛ ne fɛ, makari ne la. Masaba, ne dɛmɛ. 12I ye ne ka dusukasi yɛlɛma k'a kɛ nisɔndiya dɔɔn ye. I y'a kɛ ne ye dusukasifani bɔ ka ɲanagwɛ ta don. 13E y'o kɛ janko ne k'i tanu kosɔbɛ,"	7dd458f20096a98deec1030b6fa1ee06
			"Ebu 11 Fɔlɔfɔlɔ mɔgɔw ka lanaya 1Lanaya ye min ye, o ye nin ye: i be la fɛɛn dɔ la, k'i jigi la a kan k'a sɔrɔ i m'a ye ka ye. 2Fɔlɔfɔlɔ mɔgɔw ye tɔgɔɲuman sɔrɔ Ala fɛ u ka lanaya kosɔn. 3- An lara Ala la minkɛ, o sababu la, an y'a lɔn ko diɲɛ danna Ala ka kuma seen fɛ. O la, an be fɛɛn minw yera, an b'a lɔn k'olu juu bɔra fɛɛn wɛrɛ la an te se ka min ye. 4- Abɛli lara Ala la minkɛ, o le y'a to a ye saraka bɔ min diyara Ala ye ka tɛmɛ a kɔrɔcɛ Kayɛn ta kan. A lara Ala la minkɛ, o le y'a to, Ala 
..........
un b'a la ko Ala be se ka suu kunun. O la, an be se k'a fɔ ko Ala ye Isiyaka bɔsi saya la k'a di Ibrayima ma. 20- Isiyaka fana ka lanaya kosɔn, a ye duba kɛ a deen Yakuba ni Ezawu ye, u ka siniɲasigi kama. 21- Yakuba ka lanaya kosɔn, a tun be ɲini ka sa tuma min na, a ye duba kɛ Yusufu deenw kelen kelen bɛɛ ye, ka sɔrɔ ka tintin a ka bere kan ka Ala fo. 22- Yusufu ka lanaya kosɔn, a satuma surunyana tuma min na, a y'a fɔ ko Isirayɛlidenw bena na bɔ Ezipiti jamana kɔnɔ loon dɔ. O la, a ye kangari"	77d998b70abc87650d62698899578f63
			"Sad 23 1- «Mɔgɔ si man kan k'a facɛ ka muso dɔ furu, walima ka jɛn n'a ye. Mɔgɔ minw man kan ka to Masaba ka jama cɛma 2«Ni mɔgɔ min bɛlɛkili cira, walima n'a ka cɛya tigɛnin lo, o man kan ka don Masaba ka jama cɛma. 3«Ɲamɔgɔden te se ka don Masaba ka jama cɛma, hali a deen, n'o deen fɔɔ ka taga se u kɔmɔgɔ tan ma, olu fana te se ka don. 4- «Amoniw ani Mowabuw te se ka don Masaba ka jama cɛma. Hali u deenw n'u ka deenw fɔɔ ka taga se u kɔmɔgɔ tan ma, olu fana te se ka don. 5- Bari aw bɔtuma na E
..........
Bari Masaba aw ka Ala be n'aw ye aw ka sigiyɔrɔ la, k'aw tanga, ani k'aw juguw don aw bolo. O la, aw ka sigiyɔrɔ ka kan ka saniya, waasa a kana kobɛnbali dɔ ye aw fɛ, k'aw bila. Jɔɔn ka koo 16«Ni jɔɔn dɔ bolila ka bɔ a kuntigi fɛ, ka na kalifa aw fɛ, aw man kan k'a di a kuntigi ma. 17A ka kan ka to aw fɛ yen aw ka duguw dɔ kɔnɔ, a diyanayɔrɔ la. Aw kan'a tɔɔrɔ. Kakalaya min be kɛ landako kosɔn 18- «Isirayɛliden musoman man kan ka kakalaya kɛ k'a la landako kan, u cɛmanw fana man kan k'o kɛ. 19Mɔ"	befca0f03cde6d6ac4e3cc703b86693e
			"Piy fɔlɔ 4 Kojugu 1Krista tɔɔrɔla minkɛ, aw fana ka kɛ n'o miiriya ye. Bari mɔgɔ min tɔɔrɔla, o tigi seen te hakɛ la tugu. 2O la, k'a to diɲɛ na, a bena Ala sago dama kɛ, a tena to nigɛjuguw la. 3Aw y'aw yɛrɛ nigɛlako minw kɛ ka tɛmɛ, o b'aw bɔ, i n'a fɔ kakalaya, nigɛjuguw, dɔrɔtɔya, nugubatɔya, dɔrɔminkojugu, ani subagaya i n'a fɔ Alalɔnbaliw b'a kɛ cogo min na. 4Alalɔnbaliw be kabakoya, bari aw te jɛn n'u ye u ka koo fufafu nunu na tugu, o la, u b'aw tɔgɔ cɛn. 5U bena na o bɛɛ ɲafɔ Ala ye, al
..........
 be baara dɔ kɛ tɔw ye, o tigi k'o kɛ ni Ala ka barika ye, waasa Yezu Krista sababu la, boɲa ka la Ala kan koo bɛɛ la. Boɲa ni sebagaya ye ale min ta ye tuma bɛɛ. Amiina! Ka tɔɔrɔ Krista kosɔn 12Ne terisɔbɛw, gwɛlɛya min b'aw kan i n'a fɔ tasuma, o kana aw kabakoya. O te kobɛnbali ye aw kan. 13Nga aw ka nisɔndiya bari aw y'aw niyɔrɔ sɔrɔ Krista ka tɔɔrɔ la. O la, ni Krista nana n'a ka nɔɔrɔ ye tuma min na, aw ka se ka nisɔndiya kosɔbɛ. 14Ni mɔgɔw b'aw nɛni bari aw ye Krista taw ye, aw dagamunin "	943040febec7d5f0273c578e66379d9f
			"Kod 29 Yakuba be se Laban ka soo 1O kɔ, Yakuba ye sira minɛ tugu ka taga kɔrɔn fɛ mɔgɔw ka jamana na. 2O yɔrɔ la, a ye kɔlɔn dɔ ye kongo kɔnɔ. A ye sagakulu saba lanin ye o daa la, bari u tun be jii bɔ o kɔlɔn nin kɔnɔ k'a di sagaw ma. Kɔlɔn nin datugunin tun be ni kabakuru belebeleba dɔ ye. 3Ni sagaw bɛɛ tun lajɛnna yen tuma min na, u dɛndɛbagaw tun be kabakuru nin kɔlɔnkolon k'a bɔ kɔlɔnda la ka jii bɔ k'a di u ma, ka kɔsegi k'a tugu yen. 4Yakuba ye sagadɛndɛbagaw ɲininga ko: «Ne balimaw, aw b
..........
oo tun ka di Yakuba ye kosɔbɛ. A y'a fɔ Laban ye ko: «Ne bena saan wolonwula baara kɛ i ye, n'i be sɔn, i k'i denmuso fitini Arasɛli di ne ma.» 19Laban ko: «K'a d'i ma, o ka fisa ne ma k'a di cɛɛ wɛrɛ ma. To ne fɛ yan.» 20O la, Yakuba ye baara kɛ saan wolonwula Arasɛli kosɔn, nga Arasɛli koo tun ka d'a ye cogo min na, o waati tun kɛra a ɲana i n'a fɔ tile damani dɔrɔn. 21O kɔ, Yakuba y'a fɔ Laban ye ko: «Ne ka muso di ne ma. Ne ka waati latigɛnin dafara, ne b'a fɛ k'a furu.» 22Laban y'o yɔrɔ mɔg"	552b4a9e6e8eb13314ddaf64ec293ed7
			"Lok 2nan 7 Saraka minw bɔra Masaba ye (Mas fɔlɔ 8.62-66) 1- Solomani tilara Aladali la tuma min na, tasuma bɔra sankolo la ka saraka jɛnita ni saraka tɔ nunu jɛni. Masaba ka nɔɔrɔ ye soo nin fa. 2Sarakalasebagaw ma se ka don Masaba ka soo nin kɔnɔ, bari Masaba ka nɔɔrɔ tun y'a fa. 3- Isirayɛlidenw bɛɛ ye tasuma jigitɔ ye, ani Masaba ka nɔɔrɔ, soo nin kan. U y'u ɲaa biri duguma k'o kunbiri gwan yɔrɔ labɛnnin na, ka Masaba tanu. U ko: «A ka ɲi, a ka ɲumanya te ban abada.» 4Masacɛ ni jama bɛɛ ye sa
..........
ɔ 9.1-9) 11Masacɛ Solomani tilara Masaba ka soo, n'a yɛrɛ ka soo lɔli la. A tun b'a fɛ ka fɛɛn min bɛɛ kɛ Masaba ka soo, n'a yɛrɛ ka soo kɔnɔ, a sera k'o bɛɛ kɛ. 12O tuma na, Masaba y'a yɛrɛ yira a la sufɛ k'a fɔ a ye ko: «Ne y'i ka daalili mɛn, n ye yɔrɔ nin woloma a ka kɛ n ta ye, ani ka kɛ soo ye, saraka bena bɔ min kɔnɔ. 13Ni ne y'a kɛ san lɔra a te nana, ni ne ye sira di tɔɔnw ma u ka na jamana nin kɔnɔ suman cɛn, ni n ye fɔɲɔbana bila n ka jama cɛma, 14ne tɔgɔ be wele n ka jama min kan, ni"	2f18cb53216cd054cf509c9d877e5a64
			"1An ka mun le fɔ sa? An ka kan ka to hakɛ la janko Ala ka nɛɛma be boɲa wa? 2Ayi dɛ! An minw kɛra i n'a fɔ suu, hakɛ ta faan fɛ, an be se ka to hakɛ la cogo di? 3Yala aw m'a lɔn ko an minw bɛɛ batizera Yezu Krista tɔgɔ la, ko an batizera ka jɛn n'a ye a ka saya la fana wa? 4An batizera ka jɛn n'a ye a ka saya la minkɛ, an fana suu donna n'a ye janko Krista kununna Faa Ala ka sebagaya barika la cogo min na, an fana jogo ka yɛlɛma ka kɛ kura ye. 5Bari n'an jɛnna n'ale ye sɔbɛ la a ka saya la, an f
..........
i n'a fɔ mɔgɔ min sara ka kunun, k'aw farikolo yɔrɔ bɛɛ kɛ koɲumankɛ ta ye. 14Hakɛ tena see sɔrɔ aw kan tugu. Bari aw te sariya kɔrɔ tugu, nga aw be nɛɛma le kɔrɔ. 15O tuma na, an ka to ka hakɛ kɛ bari an te sariya kɔrɔ tugu fɔɔ nɛɛma wa? Ayi dɛ! 16Yala aw m'a lɔn ko n'aw y'aw yɛrɛ di fɛɛn min ma ka kɛ i n'a fɔ a ka jɔɔn, ka to ka mɛnni kɛ a fɛ, aw be kɛ o fɛɛn nin ka jɔɔn ye wa? N'a kɛra hakɛko ye, o laban ye halakili ye. Nga Ala sago kɛli be na ni tilenninya ye. 17An be barika la Ala ye bari a"	33c61b9395206df73c6d8b107a614dc8
			"Lok fɔlɔ 7 Isakari kɔmɔgɔw 1Isakari deenw ye naani ye: Tola ni Puwa, ani Yasubi ni Simurɔn. 2Tola deenw ye Uzi ye, ani Erefaya ni Yeriyɛli, ani Yamayi ni Yibisamu, ani Semuyɛli ye. Olu le tun ye gwatigiw ye Tola kɔ. Cɛfariw tun lo. Masacɛ Dawuda ka tile la, mɔgɔ waa mugan ni fila ani kɛmɛ wɔɔrɔ (22 600) le tun b'u cɛma. 3Uzi deen ye Yiziraya ye. Yiziraya deenw fana ye Mikayɛli ni Obadiya ye, ni Yowɛli, ani Yisiya. O ye mɔgɔ duuru ye. U bɛɛ fana kɛra kuntigiw ye. 4Kɛlɛdenw tun b'u fɛ ka kɛɲɛ n'u 
..........
adi deen le ye nunu ye. 18A balimamuso Molɛkɛti ye Iseyɔdi, ni Abiyezɛri ani Mala wolo. 19Semida deenw ye Ayan ye, ani Sɛkɛmu ni Liki, ani Aniyamu ye. Efarayimu kɔmɔgɔw 20Efarayimu deen ye Sutela ye, ale ta ye Bɛrɛdi ye, ale ta ye Tagati ye, ale fana ta ye Eleyada ye, ale ta ye Tagati ye, 21ale ta ye Zabadi ye, ale fana ta ye Sutela ye. Ezɛri ni Eleyadi fana ye Efarayimu deenw ye. Gatika minw tun ye jamanadenw ye, olu y'a deen nunu faga, bari u tun wilila ka taga k'u be Gatikaw ka begɛnw bɔsi. 2"	cdc8fdb28c3c2cf84a3b9936cdaced76
			"Zan fɔlɔ 5 An sera diɲɛ kɔrɔ 1Ni mɔgɔ o mɔgɔ lar'a la ko Yezu le ye Ala ka mɔgɔ wolomanin ye, o tigi ye Ala deen ye. Mɔgɔ o mɔgɔ be denfa kanu, o tigi b'a deen fana kanu. 2N'an be Ala kanu k'a ka ciiw bato, o tuma na, an b'a lɔn ko an b'a deenw kanu. 3- K'a fɔ ko Ala koo ka d'i ye, o be bɔ a ka ciiw batocogo la. A ka ciiw batoli fana man gwɛlɛ, 4bari mɔgɔ min ye Ala deen ye ka ban, o tigi sera diɲɛ kɔrɔ. Lanaya min b'an na, o le b'a to an be se diɲɛ kɔrɔ. 5Mɔgɔ min lanin b'a la ko Yezu ye Ala De
..........
n be sɔrɔ a Dencɛ sababu la. 12Ala Dencɛ be mɔgɔ min fɛ, o tigi ben'o hɛrɛ nin ye. Nga ni Ala Dencɛ te mɔgɔ min fɛ, o tigi te n'a ye. Ala daali kojugukɛlaw ye 13N ye nin sɛbɛn k'a ci aw ma, aw minw lanin be Ala Dencɛ la, waasa aw k'a lɔn ko nii banbali y'aw ta ye. 14Ayiwa, n'an ye fɛɛn o fɛɛn daali Ala fɛ, n'o kɛra a sago ye, an jigi b'a la ko a be mɛnni kɛ an fɛ. 15An lanin b'a la ko Ala b'an ka daalili lamɛn, an lanin b'a la fana ko an ye fɛɛn min daali, ko an y'o sɔrɔ ka ban. 16Ayiwa, hakɛ mi"	0bec574e84290eab052635e9ff46e222
			"Mas fɔlɔ 21 Nabɔti ka ɛrɛzɛnforo 1O koow tɛmɛnin kɔ, min kɛra, o filɛ nin ye. *Ɛrɛzɛnforo dɔ tun be Izireyɛlika Nabɔti fɛ. Foro nin tun be Samari masacɛ Akabu ka masaso dɔ gɛrɛfɛ Zizireyɛli. 2Loon dɔ, Akabu y'a fɔ Nabɔti ye ko: «I ka ɛrɛzɛnforo nin di ne ma janko ne k'a kɛ n ka nankɔ ye, bari a ka surun ne ka soo la kosɔbɛ. Ne bena ɛrɛzɛnforo wɛrɛ d'i ma i ta nin nɔɔ na, min ka fisa. Walima n'a diyara i ye, n b'a san i fɛ.» 3Nga Nabɔti y'a fɔ a ye ko Masaba k'ale kisi a k'a faaw ka cɛɛn d'a ma. 
..........
a min na ko Nabɔti bonna ni kabakuru ye ka faga, a y'a fɔ Akabu ye ko: «Wili sa ka Zizireyɛlika Nabɔti ka ɛrɛzɛnforo minɛ k'a kɛ i ta ye, a tun banna ko a te min feere i ma. A sara ka ban.» 16Akabu y'a mɛn ko Nabɔti sara ka ban tuma min na, a wilila ka taga Zizireyɛlika Nabɔti ka ɛrɛzɛnforo kɔnɔ, janko a k'a minɛ k'a kɛ a yɛrɛ ta ye. Akabu ni Zezabɛli bena halaki 17Masaba y'a fɔ Tisibika Eli ye ko: 18«Wili ka taga Isirayɛli mara masacɛ Akabu fɛ, min be Samari. A be Nabɔti ka *ɛrɛzɛnforo kɔnɔ, a "	625863e51387e8f159367543ad34273f
			"Kod 16 Isimayɛli woloko 1Abramu muso Sarayi tun ma deen sɔrɔ a fɛ. Jɔnmuso dɔ tun b'a fɛ, Ezipitika tun lo, a tɔgɔ ko Agari. 2Sarayi y'a fɔ Abramu ye ko: «Masaba ma ne sɔn deen la. O la, taga la ni ne ka jɔnmuso ye, n'a sɔrɔ ne bena deenw sɔrɔ ale fɛ.» Abramu sɔnna Sarayi ka kuma ma. 3Abramu muso Sarayi y'a ka jɔnmuso Agari d'a ma a k'a kɛ a muso ye, min tun bɔra Ezipiti. O y'a sɔrɔ u tun ye saan tan sɔrɔ sigi la Kanaan jamana kɔnɔ. 4Abramu lara ni Agari ye, a ye kɔnɔ ta. A y'a ye ko ale ye kɔnɔ
..........
daa la kongokolon kɔnɔ, Suri sira daa la. 8A y'a fɔ a ye ko: «Sarayi ka jɔnmuso Agari, i bɔra min? I be taga min?» Agari y'a jaabi ko: «Ne be bolila n kuntigi Sarayi ɲa.» 9Masaba ka mɛlɛkɛ y'a fɔ a ye ko: «Segi ka taga i kuntigi fɛ ka kolo a ye. 10Ne bena i kɔmɔgɔw caya kosɔbɛ fɔɔ u tena se ka jati. 11I kɔnɔman lo. I bena dencɛ wolo, i ben'a tɔgɔ la ko Isimayɛli,f bari Masaba y'i makaritɔ kaan mɛn. 12Deen nin bena kɛ i n'a fɔ kongofali! A bena mɔgɔ bɛɛ kɛlɛ, mɔgɔ bɛɛ ben'a kɛlɛ. A ben'a sigiyɔrɔ"	7c09099e725fef0977c7d62f3c2c1ae5
			"Dal 103 Ala tanukan 1Dawuda ka dɔnkili dɔ. Ne be barika la Masaba ye. Ne be Ala barika ni n dusu bɛɛ ye. 2Ne be barika la Masaba ye. Ne man kan ka ɲinɛ a ka koɲuman si kɔ. 3Ale lo be ne ka fili bɛɛ yafa ne ma, ale lo be n kɛnɛya ka bɔ n ka banaw bɛɛ la. 4A be ne bɔ dingɛ la. A be makari ne la ka koɲuman kɛ ne ye. 5A be ne wasa ni fɛnɲumanw ye janko ne ka fangakura sɔrɔ i ko sɛgɛn, ka to i ko kanbelen kɛnɛkɛnɛ. 6Masaba be kotilennin kɛ, a be tiɲɛ di mɔgɔtɔɲɔnin ma. 7A y'a ka kolatigɛninw yira Mus
..........
iliw yɔrɔ jaɲa an na. 13Faa be hinɛ a deenw na cogo min na, o cogo kelen na, Masaba be hinɛ a ɲasiranbagaw la. 14Bari an danna ni fɛɛn min ye, a b'o lɔn. A hakili b'a la ko an ye buguri ye. 15Adamaden sii be i ko biin. A be boɲa ka kunkɔrɔta sɔrɔ i ko biin min ye feeren bɔ. 16Fɔɲɔ man'a fiyɛ dɔrɔn, a be ja ka ben. A tun be yɔrɔ min na, a koo te lɔn yen tugu. 17Nga Masaba ka ɲumanya b'a ɲasiranbagaw kan kudayi. A ka kotilennin be kɛ u deenw n'u mamadenw ye. 18A b'u kɛ a ka layidu batobagaw ye, an"	7020e8f33ac1022655abc396bf7f0028
			"1«Sankolo masaya bɔnin be forotigi dɔ fɛ. A bɔra sɔgɔma joona ko a be sɛnɛkɛlaw ta k'u ci a ka foro kɔnɔ. 2A kɔnna ka minw sɔrɔ, a bɛnna n'olu ye ko a bena warigwɛ deen kelen d'u ma tile kɔnɔ, min ye tile kelen baara sara ye, ka sɔrɔ k'u ci a ka foro la. 3Tile gwanna dɔɔni, forotigi bɔra tugu ka dɔ wɛrɛw siginin ye yiriba kɔrɔ, u tun te baara la. 4A y'a fɔ olu fana ye ko: ‹Aw ye taga ne ka foro la ka baara kɛ, ni tile banna, ne bena aw sara.› 5Olu tagar'a ka foro la. Tilefɛ, forotigi nin bɔra tu
..........
en tan ni fila nunu wele u danna k'a fɔ u ye ko: 18«Ayiwa, an be tagara Zeruzalɛmu. O yɔrɔ la, u bena Mɔgɔ Dencɛ don sarakalasebagaw kuntigiw ni sariya karamɔgɔw bolo. U ben'a fɔ ko a ka kan ka faga. 19U ben'a don siya wɛrɛw bolo, olu bena yɛlɛ a ma, k'a bugɔ ni golokami ye, k'a gwengwen lɔgɔ kan. Nga tile sabanan loon a bena kunun.» 20O kɔ, Zebede ka muso nana Yezu fɛ n'a dencɛw ye. A y'a kunbiri gwan Yezu kɔrɔ waasa k'a daali. 21Yezu y'a ɲininga ko: «E be mun le fɛ?» A y'a jaabi ko: «N'i sigir"	da1aa9ede665b1e4b8f3496a756072dd
			"MAKABEW FƆLƆ 9 Zuda Makabe ka saya 1Demetiriyusi y'a mɛn tuma min na ko Nikanɔri sara kɛlɛ la, ko Nikanɔri juguw ser'a ka kɛlɛdenw kɔrɔ, a ye Bakidɛsi ni Alikime ci Zuda mara la tugu n'a ka kɛlɛden ɲanamanw ye. 2U ye Galile mara sira ta ka taga Mezalɔti lamini, Arabɛli gɛrɛfɛ. U ye dugu nin minɛ ka mɔgɔ caaman faga o yɔrɔ la. 3Girɛkiw ka masaya saan 152nan kalo fɔlɔ la, u tagara u ka sigiyɔrɔ labɛn Zeruzalɛmu gɛrɛfɛ. 4O kɔ, u bɔra yen ka taga Beerizɛti faan fɛ ni kɛlɛden sennatigi mɔgɔ waa mugan
..........
n'a teriw, n'a balimaw natɔ ye, ka na kɔɲɔmuso ka mɔgɔw kunbɛn. U tun be ni dunduntigiw, ni fɔlikɛla dɔ wɛrɛw ye. Kɛlɛkɛminan caaman tun b'u fɛ, ani minan caaman, u tun be nana ni mankanba ye. 40Zonatan nunu bɔra u dogoyɔrɔ la ka girin u kan k'a daminɛ k'u faga. U ye mɔgɔ caaman faga, tɔw bolila ka taga kuluyɔrɔ la. Zuwifuw y'u ka minanw bɛɛ cɛ ka taga n'u ye. 41- A kɛra ten, «kɔɲɔya yɛlɛmana ka kɛ sanga ye, dɔnkiliw yɛlɛmana ka kɛ kasi ye.» 42Zonatan ni Simɔn y'u baden fagako juru sara ka ban t"	fda95544c7c5b3b9e7dd2415af777731
			"Sir 26 Furuɲuman tigi ka dagamu 1Musoɲuman cɛɛ dagamunin lo, a sii be jaɲa kosɔbɛ. 2Musoɲuman cɛɛ be nisɔndiya, ale barika la, a be hɛrɛ la a sii bɛɛ la. 3Musoɲuman be di le, Matigi le b'a di a ɲasiranbagaw ma. 4O cɛɛ sugu mana kɛ fɛntigi ye, walima fantan wo, o te foyi ye, a nisɔndiyanin be. A ɲada ka di koo bɛɛ la. Musokolon ka koo 5Koo saba dɔ be yen minw be ne dusu cɛn, a naaninan be ne siran kosɔbɛ. O ye, jama ka dogodogokuma fɔ ye, ni jama lajɛnni, ani mɔgɔ tɔgɔ cɛnko, o ye koo ye minw ka 
..........
 cogo min na, mɔgɔ ɲadaɲuman be ten farikolo labɛnkoɲuman kɔnɔ. 18Tutunan sanulaman minw sigira jusigilan warigwɛlaman kan, o be cogo min na, senkalaɲuman fana be ten sentigɛ kan. 19N deen, banba k'i ka kanbelenya waati kɛnɛya mara. Kana e fanga cɛn lonanw kosɔn. 20Kongo yaala, ka foroɲuman bɔ, k'i halala suman dan yen, k'i jigi la e ka burujuɲuman kan. 21O la, i bena deen minw to i kɔfɛ, olu bena se k'u yɛrɛ boɲa u buruju kosɔn. 22Muso min b'a yɛrɛ feere, ale ni kaaro bɛɛ ka kan. Musofurunin be"	e51e37031b049e97ec7f91abc07bda89
			"MAKABEW FƆLƆ 6 Antiyokusu naaninan ka saya (Mak 2nan 1.11-17; 9; 10.9-11) 1Ka masacɛ Antiyokusi to sanfɛ maraw cɛtigɛ la, a y'a mɛn ko dugu dɔ be Pɛrɛsi, min tɔgɔ ko Elimayisi. O tɔgɔ tun bɔr'a ka nafolo, n'a ka warigwɛ, n'a ka sanu kosɔn. 2Nafolo caaman tun b'a ka jobon kɔnɔ: yɛrɛtangafɛn sanulaman dɔw tun be yen, ani nigɛdulokiw, ni kɛlɛkɛminanw. Maseduwani masacɛ Filipu deen Alɛkisandiri tun ye minan minw to yen, ale min tun kɛra girɛkiw ka masacɛ fɔlɔ ye. 3Antiyokusi tagara Elimayisi janko k
..........
ka sigi k'a ɲaa sin masacɛ ka kɛlɛdenw sigiyɔrɔ ma. 33Sɔgɔmada joona, masacɛ wilila k'a fɔ a ka kɛlɛdenw ye ko u ka Bɛtizakariya sira minɛ. U y'u yɛrɛ labɛn kɛlɛ kama, ka buruw fiyɛ. 34U ye *ɛrɛzɛnji ni yiriden dɔ wɛrɛ jii di samaw ma janko k'u fariya kɛlɛ kama. 35U ye sama nunu tilan kɛlɛden sennatigiw jɛnkuluw cɛ. U ye mɔgɔ waa kelen bila u kelen kelen bɛɛ gɛrɛfɛ, nigɛduloki tun b'u kaan na, ni fugulan ziralaman b'u kuun na. Sotigi kɛlɛdenŋanaw mɔgɔ kɛmɛ duuru fana tun tugunin be sama nunu kel"	65d5cee4111a07625ede374c4a8863f1
			"1O kɔ, ne ye kabakoba dɔ ye sankolo la. Muso dɔ tun lo, tile tun nɔrɔnin b'a kan, a seen lanin tun be kalo kan, lolo tan ni fila kɛnin tun be k'a kuun lamini. 2A kɔnɔman tun lo. A be kulera a ka tiin bolo. 3Ne ye kabako wɛrɛ ye yen tugu. O tun ye Sogojugu wuleman piyanpiyan belebeleba dɔ ye, a bɔnin be banba fɛ. A kungolo ye wolonwula ye, a gɔɔn ye tan ye. Masafugulan b'a kuun nunu bɛɛ la. 4A kuu ye lolow tilan sabanan bɛɛ furan ka jigi duguma. A lɔnin tun be muso ɲafɛ, waasa ni muso jigira, a k
..........
sebagaya n'a ka masaya waati sera. Ala ka Mɔgɔ wolomanin ka setigiya waati lo, bari an badenw jalakibaga ka fanga nagasira. Ale lo tun b'u jalaki suu ni tile k'u lɔ kiti la Ala ɲafɛ. 11Nga an badenw sera a kɔrɔ Sagaden ka joli bɔnnin, n'u ka seereya kosɔn, bari u ma ban k'u nii saraka. 12O kama, sigiyɔrɔ b'aw minw fɛ arijana na, aw ka nisɔndiya. Nga bɔnɛ ye aw diɲɛ mɔgɔw ni kɔgɔji kɔnɔ fɛɛnw ta ye, bari Sutana dimininba jigira aw fɛ. A b'a lɔn ko a halakilon tɔɔ man jan tugu.» 13Sogojugu nin y'a"	ed331d20a094882e97d29a3552637d4f
			"1N balimaw, n y'a lɔn ko aw be sariyaw lɔn. O la, n be nin kuma fɔ aw ye. Aw b'a lɔn ko ni mɔgɔ be nii na, o tuma na dɔrɔn le, a be sariya kɔrɔ. 2O cogo kelen na, muso min furula, sariya be yen min b'a wajibiya ka to a cɛɛ fɛ n'o be nii na, nga n'a cɛɛ sara, muso nin b'a yɛrɛ sɔrɔ ka bɔ sariya nin kɔrɔ. 3N'a cɛɛ be nii na n'a tagara furu cɛɛ wɛrɛ fɛ, u ben'a wele ko kakalamuso. Nga n'a cɛɛ sara a ka sɔrɔ ka taga furu, o sariya nin t'a kan tugu, a fana ma kakalaya kɛ. 4N balimaw, aw fana be ten, 
..........
e kɛra ne fagafɛn ye. 11Bari hakɛ ye sira sɔrɔ sariya barika la k'a kɛ ne filila ka sa. 12O la, sariya ka ɲi, Ala ye min fɔ, o fana ka ɲi ani a tilennin lo. 13O tuma na, fɛɛn min ka ɲi, ale lo kɛra ne fagafɛn ye wa? Ayi dɛ! Nga hakɛ lo, fɛɛn min ka ɲi, hakɛ ye cogo ɲini o le sababu la ka ne faga, janko a ka se k'a yɛrɛ yira k'a gwɛ kosɔbɛ ko ale ka fari sariya barika la. 14An y'a lɔn ko sariya bɔra Ala fɛ, nga ne do ye barikatan ye, ne be hakɛ bolo i n'a fɔ jɔɔn. 15Ne be min kɛ, ne t'o faamuna. "	39c9f067a55aa04a15349b956b184ffd
			"1O kɔ, ne ye jamaba dɔ kumakan mɛn arijana na ko: «Aleluya! Sebagaya ye an ka Ala ta ye! Adamadenw kisiko y'a ka baara ye! Boɲa y'a ta ye. 2A ka kiti tigɛcogo tilennin lo ani a ka kan! A ye kakalamuso nin halaki, ale min tun be mɔgɔw bɛɛ bila kakalaya la dugukolo kan. A ye Ala ka baarakɛla minw faga, Ala ye o le juru sara a la ten.» 3U tilara k'a fɔ tugu ko: «Aleluya! Kakalamuso nin sisi bena to ka bɔ tuma bɛɛ.» 4Cɛkɔrɔba mugan ni naani nunu, ani nimanfɛn naani nunu tora k'u kunbiri gwan duguma 
..........
mɔgɔ dɔ siginin ye soo gwɛman dɔ kan. O tigi tɔgɔ ko Mɔgɔtilennin, ani Tiɲɛtigi. A be kiti tigɛ. A be kɛlɛ kɛ ni tilenninya ye. 12A ɲadenw tun be i n'a fɔ takami, masafugulan caaman tun b'a kuun na. Tɔgɔ dɔ tun sɛbɛnnin b'a kan mɔgɔ si tun te se ka min kalan fɔɔ ale kelen. 13Fani min tun b'a kaan na, o tun donna joli la. A tɔgɔ ko Ala ka Kuma. 14Arijana mɔgɔw ka kɛlɛbolo tugunin tun b'a kɔ, soo gwɛmanw kan, fana dakamana fani gwɛman parapara tun b'u kaan na. 15Murujan dadiman dɔ tun b'ale daa la"	8fbeff10d43f67639ab9d3700bd52e5d
			"Bɔk 8 1Masaba y'a fɔ Musa ye ko: «A fɔ Arɔn ye ko a k'a ka bere kɔrɔta bajiw ni kɔɔw ni wolonkotow sanfɛ janko tɔrisenjanw ka don Ezipiti jamana kɔnɔ.» 2Arɔn y'a bolo wili Ezipiti jiyɔrɔw sanfɛ. Tɔrisenjanw bɔra ka don Ezipiti jamana bɛɛ kɔnɔ. 3Nga lɔnnikɛlaw fana y'o ɲɔgɔn kɛ n'u ka lɔnniya ye k'a kɛ tɔrisenjanw bɔra ka don Ezipiti jamana kɔnɔ. 4Ezipiti masacɛ ye Musa ni Arɔn wele, k'a fɔ u ye ko: «Aw ka Masaba daali ko a ka tɔrisenjanw bɔ ne ni n ka mɔgɔw cɛma, ne ben'a to Isirayɛlidenw ka tag
..........
ka kɛɲɛ ni Masaba ka kuma fɔnin ye, masacɛ dusu gwɛlɛyanin tora, a ma sɔn ka mɛnni kɛ Musa ni Arɔn fɛ. Tɔɔrɔ naaninan: Limɔgɔw 16Masaba y'a fɔ Musa ye ko: «Wili sɔgɔma joona, ka taga Ezipiti masacɛ kunbɛn, a bɔtɔ bada la, k'a fɔ a ye ko ne Masaba ko a k'a to ne ka jama ka taga n bato. 17- Ko n'a ma sɔn k'u to u be taga, ne bena limɔgɔjugu caaman ci a kama, n'a ka mɔgɔbabaw, n'a ka mɔgɔw kama, u bena don a ka soow kɔnɔ. Ezipitikaw ka soow bena fa limɔgɔw la, hali u ka dugukolo yɛrɛ fana bena fa. "	68ece42a23f941b57db30f4a25bede72
			"Efɛ 1 Foli 1- Ne Pɔli min kɛra Yezu Krista ka ciden ye ka kɛɲɛ ni Ala sago ye, ne be bataki nin ci Ala ka mɔgɔw ma, minw be Efɛzi dugu kɔnɔ. Aw minw kɛra mɔgɔsɔbɛw ye Yezu Krista ka jɛnɲɔgɔnya barika la, 2an Faa Ala, ni an Matigi Yezu Krista ka nɛɛma ni hɛrɛ kɛ aw ye. Duba min be sɔrɔ Krista fɛ 3An ka barika la Ala ye, ale min ye an Matigi Yezu Krista Faa ye. A y'an ta ɲa k'a ka sankolo ɲumanya bɛɛ kɛ an ye Krista barika la. 4Bari, ale Krista le barika la Ala y'an woloma kabini diɲɛ ma dan fɔlɔ,
..........
an minw kɔnna k'an jigi la Krista kan, waasa an k'a tanu. 13Aw ye tiɲɛkuma nin mɛn tuma min na, o min ye kibaru diman ye, aw fana lar'a la ka kisi o barika la, ka Nii Senuman sɔrɔ, min ye taamasiɲɛ ye an kan, Ala tun y'a daa di min na. 14Ale lo b'a yira an na ko an bena niyɔrɔ sɔrɔ Ala fɛ n'an kunmabɔra pepewu loon min na, janko Ala ka tanu! Pɔli be Ala dali Efɛzikaw ye 15O le y'a to, kabini ne y'a mɛn ko aw jigi lanin bɛ Matigi Yezu kan ani ko aw be Ala ka mɔgɔw bɛɛ kanu, 16ne ka Ala daali waat"	8ec92f0764eced4d4f514c9f147ca984
			"1Kalandenw tora ka caya. Waati dɔ la, zuwifu minw bɔra yɔrɔ wɛrɛ, n'u be girɛkikan fɔ, olu tora ka tɔw kɔrɔfɔ k'u te to k'u mako don olu ka firiyamusow la kosɔbɛ dumuni tilantuma na loon o loon. 2O la, ciden tan ni fila nunu ye kalandenw bɛɛ lajɛnnin wele k'a fɔ u ye ko: «Anw man kan ka to dumuni tilanko la, ka Ala ka kuma fɔko bila gɛrɛfɛ. 3O kama balimaw, aw yɛrɛ ka mɔgɔ wolonwula woloma aw cɛma minw sɔɔn ka ɲi, ni hakili b'u fɛ, ni Nii Senuman. O la, anw bena dumuni tilanko don olu bolo. 4Anw
..........
 caaman sɔnna ka la Yezu la. 8Barika tun be Etiyɛni na, Ala ka nɛɛma tun b'a kan kosɔbɛ. A tora ka kabakobabaw kɛ mɔgɔw ɲana. 9O bɛɛ kama, kalanso min be wele ko Jɔnhɔrɔnyaninw ka kalanso, o mɔgɔ dɔw nana sɔsɔli daminɛ ni Etiyɛni ye. Sirɛnikaw ni Alɛkisandirikaw ni Silisikaw, ani Azikaw fana niin tun b'o la. 10Nga u tun te sera Etiyɛni kɔrɔ, bari a tun be kuma ni hakilitigiya ye Nii Senuman barika la. 11O la, u ye mɔgɔ dɔw kɔnɔnasu k'u k'a fɔ ko a tun be Ala ni Musa tɔgɔ cɛnna. 12O kama, cɛkɔrɔb"	398b73790da499891d6e6e84630310b7
			"Sir 31 1Nafolo be na ni hami minw ye, o ye: O be sinɔgɔbaliya bila mɔgɔ la, sinɔgɔbaliya do be mɔgɔ nagasi. 2Dumuniko hami fana be mɔgɔ bali sinɔgɔ ma, i ko banajugu be mɔgɔ bali sinɔgɔ ma cogo min na. 3Nafolotigi kɔni b'a la ka nafolo ɲini dɔrɔn, n'a ko a be lafiɲɛ, o ye a ka nisɔndiya waati ye. 4Fantan be sigɛn, o n'a ta bɛɛ, a t'a ka balo sɔrɔ. N'a ko a be lafiɲɛ, o be kɛ makari daan ye. 5Sanu koo ka di mɔgɔ min ye, o tigi tena to tilenninya la. Mɔgɔ min b'a ka tɔnɔ dama ɲinina, o tigi bena s
..........
ko e te fa joona janko mɔgɔ wɛrɛ hakili kana ɲagami. 18N'aw ka ca dumuni kunna, i kana kɔn k'a tigɛ tɔw ɲa. 19Mɔgɔ min kolocogo ɲana, koo dɔɔni na, a be wasa. O la, n'a lara tuma min na, a te tɔɔrɔ a kɔnɔbara fɛ. 20Mɔgɔ min be dumuni kɛ ka kɛɲɛ, o tigi be sinɔgɔ ka ɲa. A be wili sɔgɔma joona, a ka kɛnɛ. Nga sinɔgɔbaliya ni fɔɔnɔ, ani kɔnɔdimi le ye nugubatɔ ta ye. 21N'i wajibiyara ka dumuni kɛ kojugu, e ka taga fɔɔnɔ, o ben'a nɔgɔya i ma. 22Ne deen, mɛnni kɛ ne fɛ, kana ban n ka fɔta la. Kɔfɛ, i"	954ea7d29e8753765d465fdcf9e82bc1
			"Zer 6 Zeruzalɛmu halakiko 1«Bɛnzamɛn kɔmɔgɔw, aw ye boli ka bɔ Zeruzalɛmu kɔnɔ! Aw ka buru fiyɛ Tekowa, ka taamasiɲɛ dɔ wili sanfɛ ka lɔ Bɛtikɛrɛmu kunna! Bari bɔnɛ bena bɔ kɔgɔdugu ɲafan fɛ, halakiliba lo. 2Ee! *Siyɔn, duguɲuman nin, a ta cɛnna. 3Masacɛ dɔw be nan'a kama n'u ka kɛlɛdenw ye. U y'u ka fanibuguw lɔ k'a lamini. Bɛɛ be sigi a sagolayɔrɔ la. 4«Aw k'aw yɛrɛ labɛn a kama! Aw ye wili an ka ta'a kɛlɛ tilegwan fɛ! Ee! An kunna man di, tile be banna kelen, dibi be donna! 5Aw ye wili an ka 
..........
 ten. 16- Masaba ko: «Aw ye lɔ siraw kan ka filɛli kɛ. Aw ka ɲiningali kɛ sirakɔrɔw koo la. Aw ye siraɲuman ɲini k'ale taama, aw bena lafiya sɔrɔ. Nga u y'a fɔ ko: ‹An tena ale ta.› 17Ne ye kɔlɔsilikɛbagaw bila aw ye k'aw lasɔmi: Aw k'aw tulo malɔ buru fiyɛkan na! Nga aw y'a fɔ ko: ‹An tena an tulo malɔ.› 18O kama, aw siya wɛrɛw k'aw tulo malɔ. Jama, aw k'a lɔn fɛɛn min bena u sɔrɔ. 19Diɲɛ mɔgɔw bɛɛ k'a mɛn: Ne bena bɔnɛ lase siya nin ma u ka miirijuguw kosɔn. Bari u ma sɔn ka mɛnni kɛ ne ka kum"	07582c21e6c019f147eaf6892ea45790
			"Cɛf 2 Ala b'a ka jama jalakila 1Masaba ka mɛlɛkɛ bɔra Giligali ka na Bokimu, k'a fɔ ko: «Ne y'aw bɔ Ezipiti jamana na. Ne tun ye jamana min layidu ta aw faaw ye ko n ben'a di u ma, ne nana n'aw ye o kɔnɔ. Ne tun y'a fɔ ko ne tena n ka bɛɛn cɛn ni aw ye tugu. 2- Ko aw man kan ka bɛɛn ni jamana nin kɔnɔ mɔgɔw ye, ko aw ka kan k'u ka sɔnnikɛyɔrɔw cɛn. Nga aw ma sɔn ka mɛnni kɛ ne fɛ. Mun na aw y'a kɛ ten? 3Ayiwa, ne b'a fɔ ko n tena u gwɛn aw ɲafɛ tugu, u bena to aw gɛrɛfɛ, u ka joow bena kɛ i n'a 
..........
 gwan o ɲakɔrɔ. U y'a kɛ ten fɔɔ Masaba dimina u kɔrɔ. 13U banna Masaba la ka to ka baali ni *Asitarite sɔn. 14A kɛra ten, Masaba dimina u kɔrɔ k'u don mɔgɔjuguw bolo, olu y'u ka minanw cɛ. Masaba y'u don u juguw bolo minw tun be u lamini na. U tun te se ka lɔyɔrɔ sɔrɔ u ɲafɛ. 15U tun mana taga kɛlɛ la yɔrɔ o yɔrɔ, Masaba bolo tun b'u kan ka kojugu kɛ u la, ka kɛɲɛ a ye min fɔ ka gwɛlɛya u ye. O kama, sigɛnba y'u sɔrɔ. 16O kɔ, Masaba ye cɛfariw wili u cɛma, olu y'u bɔsi o mɔgɔjugu nunu bolo. 17N"	3b54d348c9a026b422ac4921b712f2b7
			"Sir 51 Siraki dencɛ Yezu ka dalili 1Ne b'a fɛ ka barika la i ye, Masa Ala. Ne b'a fɛ k'i tanu, ne kisibaga Ala. Ne be ele le fora. 2Bari, e kɛra ne tangabaga, ni ne dɛmɛbaga ye. I ye ne kisi saya ma. I ye ne kisi mɔgɔ tɔgɔ cɛnbagaw ka janjugu ma, olu minw be galon tigɛ. I ye ne kisi n jalakibagaw ma. 3I kɛra ne dɛmɛbaga ye, i ye ne bɔsi e ka makari n'i tɔgɔ boɲa kosɔn. I ye ne tanga ne ɲimibaga nunu ɲiiw ma. I ye ne nii kisi n fagabagaw ma. Ne ye gwɛlɛya caaman minw sɔrɔ, i y'a kɛ ne sera k'u mu
..........
ɲuman lɔn n'o le ye. 23Aw minw te hakilitigiw ye, aw ye na ne fɛ. Aw ye don ne ka kalan na. 24Mun na aw bena to a tanya la ka waatijan kɛ? K'a sɔrɔ, a nigɛ b'aw la. 25Ne mana n daa yɛlɛ, n b'a wango la. Aw ye sɔn a ma k'a kɛ aw ta ye, sara t'a la. 26Aw k'aw yɛrɛ majigi ka sɔn a ka tɔɔrɔ ma. Aw ka sɔn a ka kalan ma. Aw ben'a sɔrɔ aw kɔrɔ yɔrɔsurun na. 27Aw yɛrɛ ɲaa k'a ye ko ne ma sigɛnba kɛ a kosɔn sanni ka lafiɲɛba sɔrɔ. 28Aw k'aw sɔbɛ don kalan la, lɔnniya barika la, aw bena sanu caaman sɔrɔ. "	25f80210eb01b2dd85521538a5b0feca
			"Sar 25 Lafiɲɛsan 1Masaba y'a fɔ Musa ye Sinayi kulu kan ko: 2- «A fɔ Isirayɛlidenw ye ko: Ne bena jamana min di aw ma, n'aw donna yen tuma min na, dugukolo ka kan ka lafiɲɛ janko ne Masaba ka boɲa sɔrɔ. 3Aw k'aw ka forow sɛnɛ saan wɔɔrɔ kɔnɔ, k'aw ka *ɛrɛzɛnsunw bolomisɛnw tigɛ k'u suman ladon saan wɔɔrɔ kɔnɔ. 4Nga saan wolonwulanan bena bila ne Masaba ye, o ka kɛ dugukolo ka lafiɲɛsan ye. Aw kana sɛnɛ kɛ, aw kana aw ka ɛrɛzɛnsunw bolomisɛnw tigɛ o saan kɔnɔ. 5Aw kana suman mananw ladon, aw kana
..........
era, a bena segi a ma, o tuma na, a bena se ka segi ka kɛ a tigi ye. 29«Dugu min laminina ni kogo ye, ni dɔ y'a ka soo feere o kɔnɔ, a be se ka segi k'a minɛ tugu a sanbaga fɛ k'a ka wari segi a ma. O daan ye saan kelen ye. 30Soo min be dugu kɔnɔ min lamininin be ni kogo ye, n'a tigi ma se ka segi k'a minɛ saan kelen dafanin kɔ, a bena kɛ a sanbaga n'a kɔmɔgɔw ta ye, kudayi. A te segi ka di a tigikɔrɔ ma saan bi duurunan na. 31Dugu minw lamininin tɛ ni kogo ye, o duguw kɔnɔ soow bena jati i n'a "	7e19e571c55ee562593c8a288e5f41a0
			"1O kɔ fana, Yezu y'a yɛrɛ yira a ka kalandenw na tugu, Tiberiyadi bada la. A y'a yɛrɛ yira cogo min na, o filɛ. 2Simɔn Piyɛri ni Toma min tɔgɔ ko Filanin, ani Natanayɛli ka bɔ Kana, Galile mara la, ni Zebede deenw, ani Yezu ka kalanden mɔgɔ fila wɛrɛw, u tun be ɲɔgɔn fɛ. 3Simɔn Piyɛri y'a fɔ u ye ko ale be taga mɔni kɛ. Olu y'a fɔ fana k'olu be taga n'a ye. U bɔra ka taga don kurun kɔnɔ, u y'o suu nin bɛɛ kɛ u ma jigɛ si minɛ. 4Dugu gwɛra tuma min na, Yezu nana bada la, nga kalanden nunu tun m'a
..........
b'i kanu.» Yezu y'a fɔ a ye ko: «Ne ka sagaw dɛndɛ.» 16O kɔ, a y'a fɔ a ye tugu a siɲɛ filanan na ko: «Zan dencɛ Simɔn, ne koo ka di i ye wa?» Piyɛri y'a fɔ a ye ko: «Ɔnhɔn Matigi, e yɛrɛ y'a lɔn ko ne b'i kanu.» Yezu y'a fɔ a ye ko: «Ne ka sagaw kɔlɔsi.» 17O kɔ, a y'a fɔ a ye a siɲɛ sabanan na ko: «Zan dencɛ Simɔn, ne koo ka d'i ye wa?» Piyɛri hakili ɲagamina bari Yezu y'a ɲininga fɔɔ siɲɛ saba ko ale koo ka d'a ye wa. A y'a jaabi ko: «Matigi, e yɛrɛ be koo bɛɛ lɔn, e b'a lɔn ko e koo ka di ne "	0f28db36d0d79f4f51f1e9b906cd42a9
			"1Ayiwa, n'aw tun be se ka ne ka fatɔyakuma muɲu dɔɔni tugu. Aw be se k'o muɲu. 2Ne be keliya aw kosɔn, o keliya nin bɔra Ala fɛ, bari aw kɛra i n'a fɔ sungurusɔbɛ, ne ye min maminɛ cɛɛ kelen ye, o ye Krista ye. 3Nga ne be siran ko aw hakili kana ɲagami, k'aw yɔrɔ jaɲa Krista ka kɔnɔgwɛ la, i n'a fɔ saa ye Awa namara n'a ka cekuya ye cogo min na. 4Mɔgɔ wɛrɛ be na ka Yezu wɛrɛ koo fɔ aw ye, a ka fɔta be danna an ta la, aw be sɔn o ma, ka sɔn nii wɛrɛ ma, min be danna Nii Senuman na, ka sɔn kibaru 
..........
a be n yɛrɛ boɲa. 19Aw minw ɲamalɔnin bɛ, aw be sɔn ka fatɔw ka koo muɲu! 20Aw be sɔn u b'aw minɛ i n'a fɔ jɔɔnw, ani u ka ben aw kan k'aw tɔɲɔ, ani k'aw dɔgɔya, hali n'u b'aw tulo ci, aw b'o bɛɛ muɲu. 21Ne yɛrɛ be maloya ka kuma nin fɔ, a kɛra i n'a fɔ an ye barikatanw ye. Ni mɔgɔ wɛrɛw b'u jaa gwɛlɛya k'u yɛrɛ boɲa, ne fana be sɔn k'o ɲɔgɔn kɛ, ne be kumana i n'a fɔ fatɔ. 22Olu ye eburu ye kɛ? Ne fana ye dɔ ye. Olu ye Isirayɛlidenw ye wa? Ne fana ye dɔ ye! U ye Ibrayima ka deenw ye. Ne fana ye"	838124eddd11c4b32ff258f9f4fc204f
			"Kor 2nan 9 Pɔli be ladili wɛrɛ di bolomafarako la 1Min ye bolomafarako ye, min be kɛra Ala ka mɔgɔ kosɔn, kuun t'a la ne ka bataki ci aw ma o la. 2Ne b'a lɔn ko aw sɔnnin lo, o le y'a to ne ye n yɛrɛ boɲa aw kosɔn Krista ka jamakuluw cɛma minw be Maseduwani mara la. Ne y'a fɔ u ye ko aw Akayikaw ka bolomafara labɛnna ka ban kabini salon. O la, aw ka jijali y'a kɛ Krista ka jama caaman banbana. 3Ne y'an balima nunu ci aw fɛ, janko an b'an yɛrɛ boɲa aw kosɔn koo minw na, o kana kɛ gwansan ye, ani 
..........
o ye, bari mɔgɔ min be sɔnni kɛ ni nisɔndiya ye, o tigi koo le ka di Ala ye. 8See be Ala ye ka fɛɛn bɛɛ d'aw ma aw mako be minw na, n'aw y'olu sɔrɔ, aw ka se ka jija ka baaraɲuman sifa bɛɛ kɛ tuma bɛɛ, 9- i ko a fɔra Ala ka kuma na cogo min na ko: «A y'a ka fɛɛn caaman tilan fantanw cɛ, a ka tilenninya te ban abada.» 10- Ala min be sumansi di sɛnɛkɛla ma, ale min be dumuni di, ale kelen le bena aw sɔn fana k'a caya, ani k'aw ka baaraɲuman nin sabati. 11Ale lo bena aw kɛ fɛntigiw ye tuma bɛɛ, o m"	344af7a9be438dcb880081e4fdc7abeb
			"Kok 3 Levi kɔmɔgɔw ka baara 1Musa ni Arɔn kɔmɔgɔw filɛ nin ye, tuma min na Masaba tun be kuma Musa fɛ Sinayi kulu kan. 2- Arɔn dencɛw tɔgɔ filɛ: Nadabu le ye deen fɔlɔ ye, Abiyu ni Eleyazari ni Itamari ka tugu. 3U tun ye tulu mɔn Arɔn deen minw na k'u don sarakalasebaara la, n'u tun b'a kɛra, olu tɔgɔ filɛ: 4- Nadabu ni Abiyu tun nana ni takami dɔ ye Masaba ɲakɔrɔ min y'a tana ye, o la, olu sara yen kongokolon kɔnɔ Sinayi kulu gɛrɛfɛ. U tun ma deenw sɔrɔ fɔlɔ. Eleyazari ni Itamari le tora k'o ba
..........
n sigira fanibugu worodugu ɲafan fɛ. 30U ka gwatigi tun ye Uziyɛli dencɛ Elisafan ye. 31Ala ka layidu taamasiɲɛ kɛsu marako tun be olu bolo, ni buruw bilayɔrɔ, ani fitinɛ, ni sarakabɔyɔrɔw, ani Masaba ka yɔrɔ baarakɛminanw, ni soo nin cɛtigɛfani. Fɛɛn o fɛɛn tun be yen, o marako tun be u bolo. 32Levi kɔmɔgɔw ɲamɔgɔba tun ye sarakalasebaga Arɔn dencɛ Eleyazari ye. Mɔgɔ minw tun be Masaba ka yɔrɔ kɔlɔsi, ale lo tun be olu kunna. 33Fadenyabolo minw bɔra Merari la, o ye Mali ni Musi taw ye. 34Cɛden "	d243a32901cd15ce0208077e5a0bdd61
			"Zoz 24 Jama be layidu ta Sisɛmu 1Zozuwe ye Isirayɛli ka deenw kɔmɔgɔw bɛɛ lajɛn Sisɛmu, k'u ka cɛkɔrɔbaw ni ɲamɔgɔw ani kititigɛlaw ni kɛlɛdenw ɲamɔgɔw wele. U nana lɔ Ala ɲakɔrɔ. 2- O kɔ, Zozuwe y'a fɔ u ye ko: «Isirayɛli ka Ala ko: ‹Aw bɛmacɛ Ibrayima facɛ Nawɔri faa Tera tun siginin be Efarati baji kɔfɛ fɔlɔfɔlɔ, u tun be joow le sɔnna yen. 3- Ne ye aw bɛmacɛ Ibrayima wele ka bɔ o baji kɔfɛ, k'a kɛ a ye Kanaan jamana yɔrɔ bɛɛ yaala, ne y'a kɔmɔgɔw jiidi ka Isiyaka d'a ma, 4- ka Yakuba ni Ezaw
..........
na na, olu taw fana be yen. Ne ni n ka somɔgɔw, anw kɔni bena Masaba le bato.» 16Jama ye Zozuwe jaabi k'a fɔ k'olu ka Masaba to ka taga joow sɔn, k'o miiriya nin yɔrɔ ka jan olu la. 17U ko: «Masaba ye an ka Ala ye, ale lo y'anw ni an faaw bɔ jɔnya la Ezipiti jamana na. Ale lo ye kabakobaw kɛ an ɲana, ale lo y'an mara k'an to an ka sira kan an tɛmɛyɔrɔw bɛɛ la, siyaw bɛɛ cɛma. 18Amori minw tun siginin be jamana nin kɔnɔ, a ye olu gwɛn, ani siyaw bɛɛ. An fana bena Masaba bato, bari an ka Ala lo.» "	18e4e51d06135dc3f4dd8e017a388fda
			"1Fariziɲɛ ni Saduseɲɛ dɔw gwɛrɛla Yezu la waasa k'a kɔrɔbɔ. U y'a ɲini Yezu fɛ ko a ka kabako dɔ kɛ ka bɔ sankolo la. 2Yezu y'u jaabi ko: «Wuladafɛ ni tilekun be ɲini ka don tuma min na, aw b'a fɔ ko suu bena diya, bari sankolo wulennin lo. 3Sɔgɔmadafɛ fana, aw b'a fɔ ko bii tena diya bari yɔrɔ ɲaa ma ɲi. Aw be se ka sankolo filɛ ka waati cogoya faamu, nga koo minw be kɛra waati nin na, aw te sera k'olu faamu. 4Bii mɔgɔw ka jugu, u murutira Ala ma, u b'a fɛ ko ne ka kabako dɔ kɛ u ɲana, nga kaba
..........
yɛri y'a jaabi ko: «I ye Ala ka Mɔgɔ wolomanin nin ye, Ala Dencɛ.» 17Yezu y'a fɔ a ye ko: «Zonasi dencɛ Piyɛri, i dagamunin lo, bari mɔgɔ si ma nin fɔ i ye, nga ne Faa min be sankolo la, o le y'o lɔnniya d'i ma. 18I ye Piyɛri ye, o kɔrɔ ko fara, ne bena n ka jama senu sigi min kan, saya tena se ka foyi kɛ a la. 19Ne bena sankolo masaya konnigɛ d'i ma. N'i ye fɛɛn o fɛɛn siri dugukolo kan, o bena siri sankolo la. I mana fɛɛn o fɛɛn foni dugukolo kan, o bena foni sankolo la.» 20O kɔ, Yezu y'a fɔ k"	e81290776fdcd7b47c81927078695435
			"1Yezu wolola Bɛtilehɛmu, Zude mara la. O waati la, Erɔdi tun ye o yɔrɔ masacɛ ye. A wolola minkɛ, lɔnnikɛla dɔw bɔra kɔrɔn fɛ ka taga Zeruzalɛmu 2k'a koo ɲininga ko: «Zuwifuw ka masacɛ min wolola sisan, a be min? An nan'a boɲa bari an y'a ka lolo ye k'an to kɔrɔn fɛ.» 3Masacɛ Erɔdi y'o mɛn tuma min na, ale ni Zeruzalɛmukaw bɛɛ kɔnɔnafilila. 4Erɔdi ye sarakalasebagaw kuntigiw ni sariya karamɔgɔw bɛɛ lajɛn k'u ɲininga ko Ala ka Mɔgɔ wolomanin nin ka kan ka wolo min. 5U y'a jaabi ko: «A ka kan ka w
..........
sufu la siko la. A y'a fɔ Yusufu ye ko a ka wili ka boli ka taga ni deen n'a baa ye Ezipiti jamana na, bari Erɔdi bena deen yɔrɔ ɲini ko a b'a faga. Ko a ka to o yɔrɔ la fɔɔ n'ale ka kuma sera a ma tuma min na. 14Yusufu wilila o suu nin yɛrɛ la ka taga ni deen n'a baa ye Ezipiti jamana na. 15U tora yen fɔɔ Erɔdi nana sa. O koow kɛra janko kira tun ye Matigi ka kuma min fɔ, o ka dafa. A tun ko: «Ne ye n dencɛ wele ka bɔ Ezipiti jamana na.» 16Erɔdi y'a lɔn tuma min na ko lɔnnikɛlaw y'ale janfa, a "	ecce72c8c51eda1dfe875fd5685d10d8
			"Zer 9 Galon barika boɲana 1Ni lonanjigiso tun be ne tɔgɔ la kongokolon kɔnɔ, ne be se ka bɔ n ka mɔgɔw cɛma ka taga yɔrɔ min na, o tun be diya ne ye! Bari, u bɛɛ kɛra kakalaw ye, janfamɔgɔw lo. 2«U nɛnden kɛra i ko kala, a tigi bolo. U ka setigiya nin jamana kɔnɔ ma sɔrɔ tilenniya la,d bari u be kojuguw kɛ ka la kojugu kan, u ma ne lɔn. Ne Masaba le ko ten. 3Bɛɛ k'a yɛrɛ kɔlɔsi a teri la, mɔgɔ si kana la a balima la. Bari balima bɛɛ ye janfamɔgɔ le ye, teri bɛɛ b'a fɛ ka galon tigɛ ka mɔgɔ tɔgɔ 
..........
kɔ, ka *Baali sɔn yɔrɔ caaman na. U ye min lɔn u faaw sababu la. 14O kama, ne Masaba, Setigi, Isirayɛli ka Ala ko: Ne bena u balo ni kunakuna ye, ka bagaji di u ma minji ye. 15Ne bena u jɛnsɛn siya wɛrɛw cɛma, olu yɛrɛw n'u faaw ma minw lɔn. N bena murujan bila u kɔ, fɔɔ n ka tila u la.» Muso sangakasilaw weleko 16Masaba, Setigi ko: «Aw ka miiri! Ka cii sama muso sangakasilaw ma, k'u ka na. Minw daa ka di, aw ka mɔgɔw bila ka taga olu kɔ, u ka se yan. 17U ka teliya ka na kasi an kosɔn fɔɔ an ɲaa"	6d650981b6daafa211dabbd65e90d9b1
			"Lok fɔlɔ 23 1- Dawuda kɔrɔla kosɔbɛ tuma min na, a y'a dencɛ Solomani sigi masaya la Isirayɛlidenw kunna. 2A ye Isirayɛlidenw ɲamɔgɔw bɛɛ lajɛn fana, ni sarakalasebagaw ni Levi kɔmɔgɔ tɔw. 3U ye Levi kɔmɔgɔ cɛdenw jati, k'a ta mɔgɔw ma minw sii sera saan bi saba ma, ani minw tɛmɛna o kan. U tun kɛra mɔgɔ waa bi saba ni waa seegi (38 000) ye. 4Dawuda k'olu cɛma mɔgɔ waa mugan ni naani (24 000) ka bila Masaba ka soo kɔnɔ baara kɔlɔsili kama, ko mɔgɔ waa wɔɔrɔ (6 000) ka kɛ kititigɛlaw ye, 5mɔgɔ wa
..........
iyawu ye, a deen filanan ka kɛ Amariya ye, sabanan ka kɛ Yaaziyɛli ye, naaninan ka kɛ Yekameyamu ye. 20Uziyɛli deen fɔlɔ tun ye Mise ye, a filanan kɛra Yisiya ye. 21Merari deenw tun ye Mali ni Musi ye. Mali deenw tun ye Eleyazari ni Kisi ye. 22Eleyazari sara, a ma dencɛ sɔrɔ, nga a tun ye denmusow le sɔrɔ. Kisi deenw y'u furu, olu minw tun y'u balimaw ye. 23Musi deenw tun ye mɔgɔ saba ye, Mali ni Edɛri, ani Yeremɔti. 24Olu le ye Levi kɔmɔgɔw ye, ka kɛɲɛ n'u ka gwasow ye, ani u ka gwatigiw. Ka kɛ"	ab971b0f6f145ddbd5f8c497a025a9e3
			"Mar 10 Yezu ye min fɔ furusa koo la (Mat 19.1-12; Luka 16.18) 1Yezu wilila ka bɔ o yɔrɔ la ka taga Zude mara la, Zurudɛn baji kɔ. Jamaba tagara lajɛn a kɔrɔ tugu. A ye kuma ta k'u kalan i n'a fɔ a tun be to k'a kɛ cogo min na ka kɔrɔ. 2*Fariziɲɛ dɔw gwɛrɛla a la k'a ɲininga ko: «A daganin be cɛɛ k'a muso furu sa wa?» U y'o fɔ k'a kɔrɔbɔ. 3Yezu fana y'u ɲininga ko: «Musa ye sariya jumɛn sigi aw ye o koo la?» 4- U y'a jaabi ko: «Musa sɔnna ko cɛɛ ka furusasɛbɛ dilan ka sɔrɔ k'a muso bila.» 5Yezu y
..........
 a balimacɛw, walima a balimamusow, walima a faa, walima a baa, walima a deenw, walima a ka forow to yen, ne ni kibaru diman kosɔn, 30siga t'a la, o tigi bena olu bɛɛ ɲɔgɔn kɛmɛ kɛmɛ sɔrɔ diɲɛ nin na. A bena duguw sɔrɔ, ka dɔgɔ ni kɔrɔw sɔrɔ, ka baaw sɔrɔ, ka deenw sɔrɔ, ka forow sɔrɔ. A bena tɔɔrɔ fana sɔrɔ, nga a bena nii banbali sɔrɔ sini. 31- Ɲamɔgɔ caaman bena kɛ kɔmɔgɔw ye, kɔmɔgɔw bena kɛ ɲamɔgɔw ye.» Yezu b'a ka saya n'a kununko fɔ tugu (Mat 20.17-19; Luka 18.31-34) 32Yezu n'a ka kalande"	784eefeaf26c5266f3c395e540465e9d
			"Mar 12 Ɛrɛzɛn sɛnɛkɛlajuguw talen (Mat 21.33-46; Luka 20.9-19) 1- O kɔ, Yezu y'a daminɛ ka talen la zuwifuw ka ɲamɔgɔw ye ko: «Cɛɛ dɔ ye *ɛrɛzɛnforo bɔ. A ye kogo lɔ k'a lamini, ka dingɛ sogi ka ɛrɛzɛn nin jii bɔyɔrɔ dilan, ka sangaso lɔ a kɔlɔsibagaw ye. A y'a don baarakɛla dɔw bolo. O kɔ, a tagara taama na. 2Ɛrɛzɛn mɔna tuma min na, a y'a ka jɔɔn dɔ ci baarakɛla nunu fɛ ko a ka taga ale niyɔrɔ minɛ. 3U y'o jɔɔn nin minɛ k'a bugɔ k'a bololakolon bila ka taga. 4Forotigi ye jɔɔn wɛrɛ ci u fɛ. U y
..........
 waati min na, furu tena kɛ. Mɔgɔw bɛɛ bena kɛ i n'a fɔ mɛlɛkɛw sankolo la. 26- Suuw ka kununko faan fɛ, tasuma tun wilila yiritunin min na, aw ma deli k'o koo kalan Musa ka kitabu la wa? Ala y'a fɔ Musa ye ko: ‹Ne ye Ibrayima ni Isiyaka ani Yakuba ka Ala ye.› » 27O kɔ, Yezu y'a fɔ u ye tugu ko: «Ala te suuw ka Ala ye, nga ɲanamanw ka Ala lo. O la, n b'a fɔ aw ye ko aw filila kosɔbɛ.» Sariya bɛɛ la gwɛlɛma (Mat 22.34-40; Luka 10.25-28) 28Sariya karamɔgɔ dɔ tun y'a tulo malɔ Yezu ni *Saduseɲɛw ka"	afcbf837a198573f5b1aa28f758a08bf
			"Tes fɔlɔ 5 Matigi ka nako 1N balimaw, o koo nunu bena kɛ waati min na, aw mako t'a la an ka sɛbɛ ci aw ma o la. 2- Aw yɛrɛ b'a lɔn sɛbɛ la ko Matigi bena na loon min na, o bena bali mɔgɔw la i ko soon be na sufɛ cogo min na. 3Tuma min na mɔgɔw ben'a fɔ ko hɛrɛ ni jigisigi be yen, o tuma na, tɔɔrɔ bena ben u kan fɔɔ u te se ka bɔyɔrɔ sɔrɔ, i n'a fɔ muso ka tiin be cun a kan cogo min na. 4Nga n balimaw, aw te dibilamɔgɔw ye, n'o loon be na bali aw la i n'a fɔ soon. 5Aw bɛɛ ye yeelen mɔgɔw ye, kɛnɛ
..........
 Matigi ka sira la, n'u be jija k'aw ladi, an b'aw daali ko aw ka olu jati kosɔbɛ. 13Aw k'u koo diya aw ye, k'u boɲa kosɔbɛ, u ka baara kosɔn. Hɛrɛ ka to aw ni ɲɔgɔn cɛ. 14An b'a ɲini aw fɛ n balimaw, ko aw ka mɔgɔkolonw ladi, ka siranbagatɔw jaa gwɛlɛya, ka barikatanw dɛmɛ, ani ka muɲu bɛɛ kɔrɔ. 15Aw k'aw yɛrɛ kɔlɔsi, aw la mɔgɔ si kana kojugu juru sara ni juguya ye, aw ka koɲuman kɛ tuma bɛɛ ɲɔgɔn ye ani tɔw ye. 16Aw ka nisɔndiya tuma bɛɛ. 17Aw kana Aladali dabila. 18Koo bɛɛ la, aw ka barika l"	d953ecbd19a990467004fccd48b9d4f8
			"Sam fɔlɔ 28 Sayuli be taga Ɛndɔri muso dɔ fɛ 1O waati la, filisiw y'u ka kɛlɛdenw lajɛn janko u ka taga Isirayɛlidenw kɛlɛ. Akisi y'a fɔ Dawuda ye ko a n'a kɔmɔgɔw bena fara ale ka kɛlɛdenw kan. 2Dawuda y'a fɔ a ye ko: «I ka baaraden bena fɛɛn min kɛ, i bena o ye.» Akisi y'a fɔ Dawuda ye tugu ko: «I bena to ka ne kɔlɔsi kudayi.» 3- O y'a sɔrɔ Samuyɛli tun sara ka ban. Isirayɛlidenw bɛɛ tun y'a suu don Arama a ka dugu kɔnɔ, ani k'a sanga kɛ. Sayuli tun y'a kɛ sukɔrɔwele ni lagwɛliko bɛɛ dabilara 
..........
 le be bɔra, foroca b'a kaan na. O tuma na, Sayuli y'a lɔn ko Samuyɛli lo. A y'a ɲaa biri duguma k'a kunbiri gwan. 15Samuyɛli y'a fɔ Sayuli ye ko: «Mun na i ye ne sigɛn ka ne wele ka na?» Sayuli y'a jaabi ko ale nii tɔɔrɔnin lo kosɔbɛ, ko filisiw b'a la k'ale kɛlɛ, ko Ala bɔra ale kɔ. Ko Ala t'a jaabi tugu, ko a ma kira dɔ ci ka kuma a fɛ, a fana ma kuma a fɛ siko la. K'o le y'a to ale y'a wele janko a ka dɔ fɔ a ye a ka kan ka fɛɛn min kɛ. 16Samuyɛli y'a fɔ ko: «Mun na i be ne wele ka ne ɲining"	332959ed4e4b36094574dd080f0d10fb
			"1Musa ka sariya tun ye fɛnɲuman nata taamasiɲɛ le ye. A te se k'a batobagaw kɛ mɔgɔdafaninw ye Ala ɲakɔrɔ saraka bɔtaw barika la, u be minw kɛ tuma o tuma ni saan o saan, daan t'a la. 2N'o tun be fɛɛn ɲa, u tun tena to k'o kɛ tugu. Bari n'a kuun ye u saniyako ye, n'u tun y'o bɔ ka ban, minw tun b'o kɛ ka Ala bato, olu hakili tun tena jigi u ka hakɛw la tugu do. 3Nga, saan o saan, saraka nunu be to k'u hakili jigi u ka hakɛw la. 4Bari turaw ni bakɔrɔninw joli te se ka mɔgɔ ka hakɛw yafa abada. 5O
..........
gaw kuntigiba b'an fɛ Ala ka soo kunna. 22O la, an ka miirijuguw bɔ an kɔnɔ, k'an yɛrɛ saniya ni jiɲuman ye, ka gwɛrɛ Ala la ni lanaya dafanin ye. 23An ko jigi min b'an fɛ, an kana an fari faga o koo la. Bari Ala min y'a daa di, kantigi lo. 24An ka jija ka ɲɔgɔn dɛmɛ ka kanuya sira taama, ka koɲuman kɛ. 25An kana ban ka taga an ka ɲɔgɔnlajɛnyɔrɔ la, i n'a fɔ dɔw be to k'a kɛ cogo min na. Nga an ka ɲɔgɔn jaa gwɛlɛya, bari aw yɛrɛ ɲaa b'a la ko Matigi ka loon surunyana ka ban. 26An minw be tiɲɛ lɔ"	12017a4c8a90faaa4b055eaa33e1fd8f
			"Lok 2nan 10 Jama ka lajɛnni Sisɛmu (Mas fɔlɔ 12.1-15) 1Orobowamu tagara Sisɛmu, bari Isirayɛlidenw bɛɛ tun nana janko k'a sigi masaya la. 2Nebati dencɛ Zerobowamu y'o mɛn tuma min na, a bɔra Ezipiti jamana na ka kɔsegi. A tun bolila masacɛ Solomani ɲa ka taga sigi yen. 3U ye mɔgɔ bila ka ta'a wele. Zerobowamu ni Isirayɛlidenw bɛɛ nana ɲɔgɔn sɔrɔ k'a fɔ Orobowamu ye ko: 4«I facɛ ye sigɛnba la an kan. Sisan, ele k'o baaragwɛlɛn n'o sigɛn nin nɔgɔya an ye, i faa tun ye min la an kan, an bena baara 
..........
n. Ko i faa tun be to k'u bugɔ ni busan ye, ko ele bena to k'u bugɔ ni ŋɔni ye.» 12Tile sabanan loon sera, Zerobowamu ni jama bɛɛ kɔsegira ka na masacɛ Orobowamu fɛ, i ko a tun y'a fɔ cogo min na k'u ka taga ka na yanni tile saba. 13Cɛkɔrɔbaw tun ye ladili min d'a ma, a y'o to yen, k'u jaabi ni kuma gwɛlɛ ye. 14A ye kanbelen nunu ka ladilikuma ta k'o fɔ u ye ko: «Ne faa ye sigɛnba la aw kan, ne fana bena dɔ fara o sigɛn nin kan. Ne faa tun be to k'aw bugɔ ni busan ye, ne bena aw bugɔ ni ŋɔni ye."	49a93d6ea25c252b0955be5bbce20cc8
			"Sar 27 Dajuru tacogo Ala ye 1Masaba y'a fɔ Musa ye ko: «A fɔ Isirayɛlidenw ye ko: 2Ni mɔgɔ dɔ ye dajuru ta ne Masaba ye ko a bena mɔgɔ dɔ di ne ma, ka kɛ ne ta ye, o tigi be se ka kunmabɔ ni warida dɔ ye. 3Ni cɛɛ lo min sii ye saan mugan sɔrɔ fɔɔ ka ta'a bil'a saan bi wɔɔrɔ la, i k'o kunmabɔ ni warigwɛ kuru bi duuru ye, ka kɛɲɛ ni ne ka sigiyɔrɔ warigwɛ kuru ye. 4Ni muso lo, warigwɛ kuru bi saba. 5Mɔgɔ min sii ye saan duuru, fɔɔ ka ta'a bila saan mugan ma, cɛɛ ta ye warigwɛ kuru mugan ye, muso t
..........
a se, sarakalasebaga k'a sɔngɔ jati minɛ a ye ka kɛɲɛ n'o saanw daa ye. A sɔngɔ siginin nin bena nɔgɔya. 19Ni dɔ b'a fɛ ka segi k'a ka yɔrɔ san tugu, a k'a sɔngɔ siginin nin tilan duurunan fara a sɔngɔ kan, a be segi ka kɛ a ta ye. 20Nga n'a ma se k'a san, a do y'a feere mɔgɔ wɛrɛ ma, a tena se k'a san tugu fewu k'a kɛ a yɛrɛ ta ye. 21Ni yɔrɔ sanbaga y'a labila saan bi duurunan na, a bena kɛ ne Masaba ta ye. A bena kɛ sarakalasebagaw ta ye. 22«Ni mɔgɔ dɔ ye yɔrɔ san min te a faaw ta ye, n'a y'a "	5c8f7453bd21039da071f5780ada1e5c
			"1O kɔ, kumakanba dɔ bɔra Alabatoso kɔnɔ. O kumakan nin tun b'a fɔra mɛlɛkɛ wolonwula nunu ye ko: «Ala ka dimi be daga wolonwula minw kɔnɔ, aw ye taga olu bɔn dugukolo kan.» 2Mɛlɛkɛ fɔlɔ nin tagar'a ta yɛlɛma dugukolo kan. Sogo nin ka taamasiɲɛ tun be mɔgɔ minw bɛɛ kan, olu minw tun b'a jaa bato, jolijugu bɔra olu bɛɛ kan. 3Mɛlɛkɛ filanan y'a ta yɛlɛma kɔgɔji kɔnɔ. Jii kɛra i n'a fɔ u ye mɔgɔ kaan tigɛ a kɔnɔ. Jii kɔnɔ fɛɛnw bɛɛ sara. 4Sabanan y'a ta yɛlɛma baaw ni kɔɔw kɔnɔ. U bɛɛ yɛlɛmana ka kɛ
..........
yɛlɛma Efarati baji kɔnɔ, a jara ka tɛmɛsira di kɔrɔn ɲafan masaw ma. 13O kɔ, n ye jina saba ye, u bɔnin tun be tɔrisenjan fɛ. Kelen bɔra Sogojugu nin daa la, kelen bɔra Sogo dɔ nin daa la, ani kelen bɔra kira galontigɛla daa la. 14O jina nunu ye Sutana ta ye minw be kabakow kɛ. U bena taga diɲɛ kɔnɔ masaw lajɛn ɲɔgɔn kan waasa ka kɛlɛ wili Setigi Ala ka lonba loon na. 15O la, Matigi ko: «Ni mɔgɔ min tora ɲana ani k'a ka fani mara, o tigi bena dagamu. Ni taatuma sera, a suturanin ka taga, a kana"	681b8fb7fbc72c341f7b890418780df2
			"Waa 11 Yɛrɛkɔlɔsikojugu ma ɲi 1I k'i ka dumuni fili jii sanfɛ, a mɛn o mɛn, i ben'a sɔrɔ tugu. 2Mɔgɔ wolonwula, walima mɔgɔ seegi niyɔrɔ bɔ i bololafɛn na, bari, bɔnɛ min bena se dugukolo kan, i t'o lɔn. 3Ni sankaba fara jii la, sanji be jigi dugukolo kan. Ni yiri benna k'a kuun sin worodugu ɲafan fɛ, walima kɔgɔdugu ɲafan fɛ, a be to a benyɔrɔ la yen. 4Mɔgɔ min be siga fɔɲɔ taacogo la, o tigi tena danni kɛ. Min be siga sanji la, o tena suman tigɛ. 5Deen be ninakili sɔrɔ ka labɛn cogo min na a b
..........
se wulafɛ ma. Bari, i ka baara min bena ɲa, i t'o lɔn. Nafa bena bɔ a bɛɛ la wa, i t'o lɔn. 7Yeelen ka ɲi. Adamaden ka yeli kɛ, o fana ka ɲi. 8Ni mɔgɔ min ye sii sɔrɔ, a ka kan ka nisɔndiya o saan kelen kelen bɛɛ kɔnɔ. Nga a k'a hakili to a la ko loon gwɛlɛman caamank bena se. Fɛɛn min bɛɛ bena na kɔfɛ, o bɛɛ ye koo faamubali ye. Kanbelenya n'a diya 9Kanbelen, i nisɔn diya i denmisɛn tile la. I dusu ka diya i kanbelenya waati la. Fɛɛn o fɛɛn diyara i ye, o kɛ. I ɲaa be bɔ fɛɛn o fɛɛn fɛ, o kɛ. N"	ddd1bc8611f3dd08528e8d7740c6fe97
			"Luka 18 Kititigɛla tiɲɛfɔbali talen 1Yezu ye talen dɔ la kalandenw ye k'a yira u la ko mɔgɔ ka kan ka Ala daali tuma bɛɛ, a kan'a fari faga. 2A ko: «Kititigɛla dɔ tun be dugu dɔ la. Kititigɛla nin tun te siran Ala ɲa, a tun te mɔgɔ si boɲa. 3O dugu kelen nin kɔnɔ, firiyamuso dɔ tun be yen min tun be to ka taga fɔ a ye ko fɛɛn min be ale n'a kɛlɛɲɔgɔn cɛ, a k'o ɲanabɔ ale ye. 4Muso mɛnna o la. Kititigɛla nin tun t'a fɛ k'a ɲanabɔ. A nana se waati dɔ la, a y'a fɔ a yɛrɛ kɔnɔ ko: ‹Ne te siran Ala ɲ
..........
i banbali sɔrɔ?» 19Yezu y'a fɔ a ye ko: «Mun na i be ne wele karamɔgɔɲuman? Mɔgɔɲuman si te yen ni Ala kelen tɛ. 20- I be Ala ka sariyaw lɔn: ‹I kana kakalaya kɛ, i kana mɔgɔ faga, i kana soɲali kɛ, i kana galon seereya kɛ, i faa n'i baa boɲa.› » 21A ye Yezu jaabi ko: «Ne y'o sariyaw bɛɛ bato kabini ne denmisɛnman.» 22Yezu y'a ka kuma mɛn minkɛ, a y'a fɔ a ye ko: «Fɛɛn kelen b'i jɛn halibi. Taga i bololafɛn bɛɛ feere k'o wari tilan fantanw cɛ, o la, i bena nafolo sɔrɔ sankolo la. O kɔ, na tugu n"	a01e86e70f60c92703f91422044dbde2
			"Ɛsi 4 Alabatoso lɔko be lɔ 1Zuda kɔmɔgɔw, ni Bɛnzamɛn kɔmɔgɔw juguw y'a mɛn tuma min na ko mɔgɔ minw bɔra jɔnya la ka na, k'u be batoso lɔra Masaba, Isirayɛli ka Ala ye, 2- u wilila ka n'a fɔ Zorobabɛli ni gwatigiw ye, k'olu b'a fɛ k'u dɛmɛ ka Alabatoso lɔ, bari k'u tun be to k'u ka Ala bato ka saraka bɔ a ye fana kabini Asiri masacɛ Azaradɔn ka tile la, min y'a kɛ olu sera yan. 3Nga Zorobabɛli ni Zozuwe ni Isirayɛlidenw ka gwatigi tɔw y'a fɔ u ye ko: «Aw tena fara an kan ka kori ka soo lɔ an ka
..........
a i fɛ ka na yan an cɛma Zeruzalɛmu, u b'a la ka dugu murutinin, ni dugujugu nin lɔ, u b'a fɛ k'a kogo lɔ, u y'a juu sigi. 13Masacɛ, i ka kan k'a lɔn ko ni dugu nin sera ka lɔ ani a laminikogo, a kɔnɔ mɔgɔw tena sɔn ka wusuru, ni lɛnpo, ani siraw sara i ye tugu. A kɛra ten, koo nin laban bena na ni nafolo dɛsɛko ye masacɛ ka nafolo marayɔrɔ la. 14An do be dumuni kɛ masacɛ ka soo le barika la, ka masacɛ dɔgɔyanin ye, o man daga, o la an be kibaruya nin fɔ e masacɛ ye. 15Masacɛ, a to u be ɲinini k"	bff5c5c6b268ee8067eab95c45d3f2ee
			"1Ne deenw, ne be sɛbɛ nin cira aw ma, waasa aw kana hakɛ kɛ. Nga ni min nan'a kɛ, soronanikɛla b'an fɛ Faa Ala kɔrɔ n'o ye Yezu Krista ye, mɔgɔtilennin lo. 2Bari ale lo y'a yɛrɛ saraka k'an ka hakɛw yafa. A ma dan an dama ka hakɛw yafako ma dɛ, nga diɲɛ mɔgɔw bɛɛ ta lo fana. 3Ayiwa, n'an be Ala ka kuma bato, o la, an b'a lɔn ko an be Ala lɔn. 4Ni mɔgɔ min y'a fɔ ko ale be Ala lɔn k'a sɔrɔ a t'a ka kuma bato, o tigi ye galontigɛla le ye, tiɲɛ man d'a ye. 5Nga ni min b'a ka kuma bato, o tigi b'a y
..........
gɔ min be diɲɛ koo diya a yɛrɛ ye, Faa Ala koo te se ka diya o tigi ye. 16Bari farisogo nigɛlakow, ɲadenw ka miyɛntɔya, jigimafakojugu, o koo nunu si te bɔ Faa Ala fɛ do, o bɛɛ be bɔ diɲɛ na le. 17Mɔgɔw be boli diɲɛ n'a kɔnɔnafɛn minw kɔ, olu do ye banta le ye. Nga ni mɔgɔ min be Ala sago kɛ, o tigi ka koo tena ban. 18Ne deenw, diɲɛ labantuma surunyana. Aw y'a mɛn ko Krista jugu ka kan ka na. K'a sɔrɔ a juguw yɛrɛ ka ca bii nin na. An b'a lɔn o le fɛ ko diɲɛ labantuma surunyana. 19U bɔra anw cɛm"	77281fe8ba023c9b2a1728769461aa2b
			"Mas fɔlɔ 5 1- Solomani tun sera masacɛw bɛɛ kɔrɔ k'a ta Efarati baji ma fɔɔ ka taga se filisiw ka mara la, ka bɔ o yɔrɔ la, ka taga se fɔɔ Ezipiti jamana daan na. Olu tun be to ka fɛɛnw bɔ ka na o di Solomani ma. U ye baara kɛ Solomani ye a sii bɛɛ la. 2Mugu min nugura kosɔbɛ, o tɔni tan ni seegi, min ma nugu, o tɔni kɔnɔntɔn le tun be to ka dumu loon o loon Solomani ka soo, 3ani misi tulɔnin tan, ni misi wɛrɛ mugan, ani saga kɛmɛ, ni kongomisiw, ani minanw, ni gamantigi belebelew. 4A ka fanga t
..........
w tigɛ a fɛ faan bɛɛ la, fɔɔ Masaba ye see d'a ma u kan. 18Sisan, Masaba ne ka Ala ye lafiɲɛyɔrɔ di ne ma faan bɛɛ la, jugu te ne fɛ tugu, gwɛlɛya te yen tugu. 19- Ne b'a fɛ ka soo lɔ Masaba ne ka Ala ye i ko a tun y'a fɔ ne faa Dawuda ye cogo min na. A tun ko a bena Dawuda deen min sigi masaya la ale nɔɔ na, k'ole bena soo lɔ ale Ala ye. 20I ka sira di u ka sɛdiriyiriw tigɛ ne ye Liban kulu kan. Ne ka baarakɛlaw n'i taw bena kori k'o baara kɛ ɲɔgɔn fɛ. O kɔ, ne bena i ka baaradenw sara ka kɛɲɛ "	8ea0c86fd2f81f111f53d879ee930332
			"Lɔn 14 Lɔgɔ batoko 1Mɔgɔ dɔ wɛrɛ ka koo filɛ fana. A be wili k'a yɛrɛ labɛn baji fariman kan taama na. A b'a darakan fɔ yiri lɛsɛnin ye, min barika ka dɔgɔ ni kurun ye, a b'a ka taama kɛ min kɔnɔ. 2Bari, kurun dilankun ye ka se ka nafolo sɔrɔ. Hakilitigi le y'a baara. 3Nga ele, an Faa ka kanuya barika la, kurun be taga ɲa. I ye sira bɔ kɔgɔji kan, i ye hɛrɛ sira bɔ bajiw kan. 4I b'a yira ten ko i be se ka mɔgɔ kisi ka bɔ kojugu sifa bɛɛ la, hali n'a be jii kan taama daminɛ n'a te foyi lɔn a la. 
..........
o. 17Minw yɔrɔ jaɲa b'u bato bali, u be olu jaa dilan k'u to yɔrɔjan. U be boɲa la u ka masa min kan, u b'ale jaa dilan min be ye ɲaa na. O la, u be se ka boɲa la u ka masa ye ni timinadiya ye ko a b'u ɲakɔrɔ, k'a sɔrɔ a te yen. 18Hali mɔgɔ minw t'a lɔn yɛrɛ, olu y'u niin don kosɔbɛ o batoli nin na, a dilanbaga ka timinadiya kosɔn. 19K'a sɔrɔ a dilanbaga tun b'a fɛ ka kuntigiba dusu diya. A ye cekuya don a ka baara la, a b'a jaa dilan k'a cɛɲa fɔɔ ka tɛmɛ a yɛrɛ kan. 20O la, baara nin ka cɛɲa b'"	38abb519ccdb3da449914349cc87045c
			"Dal 109 Ɲanibagatɔ ka daalili 1Dɔnkililabagaw kuntigi ka dɔnkili. Dawuda ka dɔnkili dɔ. Ala, ne be ele min tanura, kana je ten. 2Bari mɔgɔjuguw ni namaratɔw be kuma goman fɔra ne kama. U be galon tigɛra k'a la ne kan. 3U ka kumajuguw le kɛnin be ka ne lamini. U be ne kɛlɛla ni kuun t'a la. 4Ne b'u kanu, nga olu be ne jalakira, ne kɔni be to daalili la dɔrɔn. 5U be ne sara ni kojugu ye n ka koɲuman nɔɔ na. Ne ka kanuya nɔɔ na, o ye kɔniyali ye. 6U ko: «A ka don mɔgɔjugu bolo. Jalakibaga ka sɔrɔ a
..........
 la, nga a tora ka dɛsɛbagatɔw ni sigɛnbagatɔw le tɔɔrɔ fɔɔ k'u faga. 17Danga tun ka d'a ye, danga k'a sɔrɔ. A tun te duba fɛ, duba yɔrɔ ka jaɲa a la. 18Danga le tun b'a daa la tuma bɛɛ. Danga ka bɔn a kan i ko jii, u k'a ɲigi i ko tulu. 19U ka kɛ i ko a kannafani. U ka kɛ i ko a ka cɛsirinan min b'a cɛɛ la tuma bɛɛ. 20O ka kɛ ne jalakibaga, ani ne nɛnibagaw ka sara ye Masaba fɛ. 21Matigi, Masaba, e ka ne dɛmɛ e tɔgɔ kama, bari i ka ɲumanya ka bon, ne bɔsi. 22Ne ye sigɛnbagatɔ ni dɛsɛbagatɔ ye, "	5a1a30e983a7d84891d72afb0473f720
			"1Sarakalasebagaw kuntigiba ye Etiyɛni ɲininga ko: «Mɔgɔ nunu b'i jalakila koo minw kuun kan, tiɲɛ lo wa?» 2Etiyɛni y'a jaabi ko: «N faaw, n balimaw, a y'aw tulo malo ka n ka kuma lamɛn. Sanni an faa Ibrayima ka bɔ Mezopotami ka taga sigi Karan, Ala nɔɔrɔtigi le tun y'a yɛrɛ yira a la 3k'a fɔ a ye ko: ‹Bɔ i ka jamana na, faran i ka mɔgɔw la, ka taga jamana dɔ la, ne bena min yira i la.› 4O le y'a to Ibrayima bɔra Kalide jamana na ka taga sigi Karan. A facɛ bannin kɔ, Ala y'a kɛ a bɔra Karan, ka n
..........
ayima, ni Isiyaka, ni Yakuba ka Ala.› Musa yɛrɛyɛrɛtɔ tun te sɔnna ka filɛli kɛ yen tugu. 33O tuma na, Matigi y'a fɔ a ye tugu ko: ‹I ka sanbara bɔ, bari i lɔnin be yɔrɔ min na, o ye yɔrɔ senuman ye. 34Ne ye n ka jama ka tɔɔrɔ ye Ezipiti jamana na, k'u ŋunankan mɛn. O la, ne jigira waasa k'u kisi. O la, n b'i ci Ezipiti.› 35«Ayiwa, o Musa kelen kelen nin, Isirayɛlidenw tun banna min na k'a fɔ a ye ko: ‹Jɔn y'i bila anw kunna, k'i kɛ anw kitibaga ye?› Ala y'ale lo ci u ma ka kɛ u kuntigi n'u kunm"	46d3b4199719d907704a936b89ac179c
			"Sam fɔlɔ 22 Dawuda be taga Keyila ni Oresa 1- Dawuda bɔra o yɔrɔ la ka boli ka taga Adulamu kuluwo kɔnɔ. A balimaw n'a facɛ ka somɔgɔw bɛɛ y'a koo mɛn, u tagar'a fɛ. 2Mɔgɔ minw tun be gwɛlɛya la, juruw tun be minw kaan na, ani minw dusu tun cɛnnin be, olu bɛɛ nana ɲɔgɔn kunbɛn Dawuda fɛ, a kɛra olu kuntigi ye. Mɔgɔ minw tun nan'a fɛ, olu tun sera mɔgɔ kɛmɛ naani ɲɔgɔn. 3Dawuda bɔra o yɔrɔ la ka taga Misipe, Mowabu jamana na. A y'a fɔ Mowabu masacɛ ye ko: «N b'i daali ko i ka sabali ka sɔn n facɛ
..........
ki wele, n'a ka somɔgɔw bɛɛ, minw tun ye sarakalasebagaw ye Nɔbi dugu kɔnɔ. U bɛɛ nan'a fɛ. 12Sayuli y'a fɔ ko: «E Ayitubi dencɛ, mɛnni kɛ sa.» A ko: «Naamu matigi!» 13Sayuli y'a fɔ a ye ko: «Mun na aw y'aw daa kɛ kelen ye ka wili ne kama, e ni Zese dencɛ? Mun na e ye dumuni d'a ma ani murujan, e fana ye Ala daali a ye, janko a ka se ka wili ne kama ka ne dɛndɛ i n'a fɔ a be kɛra cogo min na bii?» 14Ayimelɛki y'a jaabi ko: «I ka baarakɛla bɛɛ cɛma, masacɛ birancɛ Dawuda mɔgɔsɔbɛ ɲɔgɔn be sɔrɔ ye"	3b9b9c1a2747839fe49f2caefea56f88
			"Dusu 1 Dusukasikuma, Zeruzalɛmu koo la 1Aba! Zeruzalɛmu tor'a kelen na, ale duguba nin, min jama tun ka ca! A kɛra i ko firiyamuso. Ale min tun jatinin be siyaw cɛma, ale min tun ye ɲamɔgɔdugu ye maraw kɔnɔ, a bilara jɔnya la. 2A be kasi ka kasi sufɛ, a ɲaji b'a disi ɲigi. A dusu saalobaga te yen a kanubagaw cɛma. A teriw bɛɛ y'a janfa! U kɛr'a juguw ye. 3Zuda mara mɔgɔw minɛna ka taga jɔnya la. U sigɛnnin be haali. U be siya wɛrɛw cɛma, u t'a lɔn u be sigi yɔrɔ min na. U tɔɔrɔbagaw bɛɛ y'u sɔrɔ
..........
filɛ Masaba, u y'an dɔgɔya cogo min na!» * 12«Aw minw bɛɛ be tɛmɛna sira kan, aw ka filɛli kɛ, k'a ye ko tɔɔrɔ min be an kan, ko a ɲɔgɔn be sɔrɔ wa? Masaba ye min la an kan a dusu gwanlon na. 13A ye tasuma jigi an kan ka bɔ sanfɛ, a jigira fɔɔ an kolow la. Ale lo y'o tigi ye. A ye juru siri an ɲa, k'an ta ka ben. A y'a kɛ an ka dugu tor'a kelen, o kɛra an ma bana ye loon bɛɛ. 14A ɲaa be an ka kojuguw la. U kɛra i ko juru kurunin, a bolo. A y'u dulon an kaan na, a ye an barika ban. Matigi ye an d"	a96efc1e4ca21719bc29ac879d11562f
			"1O kɔ, n ye mɛlɛkɛ naani ye. U lɔnin be kelen kelen dugukolo faan naani la. Olu tun ye fɔɲɔ siri ka lɔ waasa fɔɲɔ kana fiyɛ dugukolo ni kɔgɔji, ani yiriw kan. 2N ye mɛlɛkɛ wɛrɛ bɔtɔ ye kɔrɔn fɛ. Nitigi Ala ka taamasiɲɛ tun b'a bolo. See tun dira mɛlɛkɛ naani minw ma k'u ka dugukolo ni kɔgɔji halaki, ale mɛlɛkɛ nin pɛrɛnna k'a fɔ olu ye ko: 3«Aw kana dugukolo ni kɔgɔji, ani yiriw halaki fɔlɔ. Mɔgɔ minw be an ka Ala sago kɛ, aw k'a to an b'a ka taamasiɲɛ kɛ olu teen na fɔlɔ.» 4Taamasiɲɛ kɛra minw 
..........
 jati k'u daa lɔn. Jamanaw bɛɛ mɔgɔw tun b'a la, ni siya bɛɛ. U lɔnin tun be masasigilan ni Sagaden ɲafɛ. Fanigwɛ tun b'u kaan na, tenfuraburu minɛnin tun b'u bolo la. 10U tun be to k'u kaan kɔrɔta k'a fɔ ko: «An ka Ala min be masasigilan kan, anw kisira ale ni Sagaden sababu la.» 11Mɛlɛkɛ minw bɛɛ tun be masasigilan lamini na, ni cɛkɔrɔba nunu, ani nimanfɛn naani nunu bɛɛ y'u kunbiri gwan masasigilan ɲafɛ ka Ala bato, 12ka to k'a fɔ ko: «Amiina! Tanuli, nɔɔrɔ, ani hakilitigiya, o y'an ka Ala ta"	650d31f320b16c8585f9df650e1acc25
			"Zak 12 Zeruzalɛmu dugu tangako 1Masaba ye min fɔ Isirayɛli kosɔn, o filɛ nin ye. Masaba ka kuma lo. Ale min ye sankolo ni dugukolo dan, ani ka nii don adamadenw na, a ko: 2«Ne bena Zeruzalɛmu kɛ a gɛrɛfɛsiyaw bɛɛ tɔɔrɔfɛn ye. Ni Zeruzalɛmu minɛna tuma min na, Zuda mara bena kɛ o cogo kelen na. 3O loon na, ne bena Zeruzalɛmu bila siyaw bɛɛ ɲafɛ i n'a fɔ kabakuruba, min te se ka kɔrɔta. Ni min ko a b'a kɔrɔta, o tigi b'a yɛrɛ mandimi. O la, siyaw bɛɛ bena jɛn ale kelen kama. 4O tuma na, ne bena si
..........
 ni Zeruzalɛmukaw kana boɲa sɔrɔ ka tɛmɛ u ta kan. 8O loon na, ne Masaba bena Zeruzalɛmukaw tanga. Mɔgɔ min barika ka dɔgɔ u bɛɛ la, o loon na, ale bena fanga sɔrɔ i n'a fɔ Dawuda. Dawuda ka soo bena kɛ i n'a fɔ Ala, i ko Masaba ka Mɛlɛkɛ u ɲafɛ. Jamana bɛɛ ka dusukasi 9«O loon na, ne Masaba bena jija ka siya wɛrɛw bɛɛ halaki, minw tun wilila Zeruzalɛmu kama. 10- - Ne bena miiriyaɲuman, ani Aladali hakili don Dawuda ka somɔgɔw ni Zeruzalɛmukaw la. U ye mɔgɔ min sɔgɔ, u bena ale filɛ, ka kasi a k"	3338722bf85dc36fdd8b7fc99640f2fc
			"Zoz 18 Isirayɛli ka deen wolonwula niyɔrɔw 1Isirayɛlidenw bɛɛ lajɛnna Silo, ka Ɲɔgɔnkunbɛn fanibugu dɔ lɔ k'o kɛ Ala ta ye ni jama be Ala kunbɛn yen. O y'a sɔrɔ u tun sera jamana nin kɔrɔ ka ban. 2Isirayɛli ka deen wolonwula kɔmɔgɔw le tun tora u fɛ minw tun ma u niyɔrɔ sɔrɔ fɔlɔ. 3Zozuwe y'a fɔ Isirayɛlidenw ye ko: «Aw bena banba ka jamana nin minɛ k'a kɛ aw ta ye tuma jumɛn? Masaba, aw faaw ka Ala ye o min di aw ma. 4Aw ka mɔgɔ saba saba bɔ Isirayɛli ka deenw kɔmɔgɔw bɛɛ la. Ne bena olu ci, u 
..........
aga kuluyɔrɔ la, tileben fɛ, ka tɛmɛ ka taga gun Bɛtavɛni kongokolon na, 13ka tɛmɛ ka taga Luzi, ale min ye Betɛli ye, ka tɛmɛ Luzi worodugu ɲafan na, kulu min be Bɛtorɔn dugumatɔ worodugu ɲafan na, ka tɛmɛ o kulu kan ka taga Atarɔti Adari. 14Tileben faan fɛ, k'a ta kulu nin na, mara nin daan gɔngɔrɔra ka taga worodugu ɲafan fɛ ka taga se Kiriyati Baali ma, o min ye Kiriyati Yeyarimu ye. Zuda kɔmɔgɔw ka dugubaba dɔ lo. O le y'u daan ye tileben fɛ. 15Mara nin daan min be worodugu ɲafan fɛ, ale be"	3f95f44bbf9a79cb201d75ade12b4ae9
			"Zɔbu 29 1Zɔbu tagara ɲa ni kuma ye ko: 2«Ni ne tun be se ka segi ka kɛ i ko kunu kɔni, ka kɛ i ko Ala tun be n marala tuma min na, 3a ka fitinɛ tun be yeelen bɔ ne sanfɛ waati min na, ne tun be to ka taama a ka yeelen barika la sufɛ! 4Ni ne tun be se ka kɛ i ko n kanbelenwaati kɔni, Ala tun ye ne ka soo teri ye waati min na, 5Setigi tun be ni n ye waati min na, ne dencɛw tun be ne lamini tuma min na, 6o waati la, ne tun be a diman kan kosɔbɛ. Tulu tun be bɔ ne ka wugu la kosɔbɛ. 7O tuma na, ni n
..........
 14Tilenninya tun kɛra i ko ne ka fani, n tun be to k'a don. Mɔgɔsɔbɛya tun kɛra i ko n ka foroca, ani n ka fugulan. 15Ne le tun ye fiɲɛntɔ ɲaden ye, ne le tun ye muruku seen ye. 16Ne tun ye fantanw faa ye, ne tun be to ka janto lonanw na kosɔbɛ. 17N tun be to ka mɔgɔ tilenbaliw ɲiin kari. U tun ye fɛɛn min sɔrɔ, n tun be to k'o bɔsi u la. 18Ne tun ko: ‹N bena sijan sɔrɔ ka sɔrɔ ka sa soo kɔnɔ. 19Ne be i ko yiri min liliw be jii kɔrɔ, komiji be kɛ n bolomisɛnw kan sufɛ. 20O la, ne ka boɲa tun be"	8deecfbb8b74dc12d3ac84a0922c4450
			"1O le y'a to ne Pɔli min be kaso la Yezu Krista kosɔn aw siya wɛrɛw kama, 2Ala ye nɛɛma kɛ ne ye ka baara min kalifa ne ma aw ka hɛrɛ kama, aw y'o koo mɛn. 3A y'a ka koo dogonin yira ne la. N y'o koo fɔ aw ye dɔɔni ka tɛmɛ. 4N'aw b'o kalan tuma min na, aw ben'a ye ko ne be Krista ka koo dogonin nin lɔn. 5O koo dogonin ma se ka yira adamaden si la waati tɛmɛninw na, i n'a fɔ a yirala Ala ka cidenw, n'a ka kiraw la cogo min na sisan Nii Senuman barika la. 6O kɔrɔ ko siya wɛrɛw ye Isirayɛlidenw ka 
..........
bii, 11ka kɛɲɛ n'a ka koo latigɛnin ye kabini fɔlɔfɔlɔ, a ye min kɛ an Matigi Yezu Krista barika la. 12N'an lara ale la ka jɛn n'a ye, sira dinin b'an ma ka gwɛrɛ Ala la ni jigi ye. 13O la, ne b'aw daali ko aw kana aw jigi tigɛ ne ka tɔɔrɔko kosɔn, ne be minw kɛ aw kama, o le ye aw ka yɛrɛboɲa sababu ye. 14O le kosɔn, ne be n kunbiri gwan Faa Ala ɲakɔrɔ, 15sankololafɛn ni dugukolo kan fɛɛnw bɛɛ b'u tɔgɔ sɔrɔ ale min fɛ. 16A ka ɲumanya ka bon. O la, ne b'a daali a ka fanga di aw ma k'aw jaa gwɛlɛ"	2b143d683aa33e099d2eea6b785886dc
			"1Lanaya ye min ye, o ye nin ye: i be la fɛɛn dɔ la, k'i jigi la a kan k'a sɔrɔ i m'a ye ka ye. 2Fɔlɔfɔlɔ mɔgɔw ye tɔgɔɲuman sɔrɔ Ala fɛ u ka lanaya kosɔn. 3An lara Ala la minkɛ, o sababu la, an y'a lɔn ko diɲɛ danna Ala ka kuma seen fɛ. O la, an be fɛɛn minw yera, an b'a lɔn k'olu juu bɔra fɛɛn wɛrɛ la an te se ka min ye. 4Abɛli lara Ala la minkɛ, o le y'a to a ye saraka bɔ min diyara Ala ye ka tɛmɛ a kɔrɔcɛ Kayɛn ta kan. A lara Ala la minkɛ, o le y'a to, Ala y'a jati mɔgɔtilennin ye ka sɔn a ka
..........
e ka suu kunun. O la, an be se k'a fɔ ko Ala ye Isiyaka bɔsi saya la k'a di Ibrayima ma. 20Isiyaka fana ka lanaya kosɔn, a ye duba kɛ a deen Yakuba ni Ezawu ye, u ka siniɲasigi kama. 21Yakuba ka lanaya kosɔn, a tun be ɲini ka sa tuma min na, a ye duba kɛ Yusufu deenw kelen kelen bɛɛ ye, ka sɔrɔ ka tintin a ka bere kan ka Ala fo. 22Yusufu ka lanaya kosɔn, a satuma surunyana tuma min na, a y'a fɔ ko Isirayɛlidenw bena na bɔ Ezipiti jamana kɔnɔ loon dɔ. O la, a ye kangari la u ye a kolow koo la. 23"	a80a169c85ffc223ab26516d39f81400
			"Eze 33 Ala be Ezekiyɛli kɛ kɔlɔsilikɛla ye (3.16-21) 1Masaba kumana ne fɛ ko: 2«Adamaden, kuma Isirayɛlidenw fɛ k'a fɔ u ye ko: ‹Ni ne ye murujan bila ko a ka taga jamana dɔ halaki, ni jamana nin mɔgɔw y'u ka mɔgɔ kelen woloma k'o kɛ kɔlɔsilikɛla ye, 3ni o tigi ye murujantigiw natɔ ye jamana kama ka buru fiyɛ ka mɔgɔw lasɔmi, 4o tuma na, ni dɔ ye buru fiyɛkan mɛn, nga a ma lasɔmili nin jati, ni juguw nan'a faga ni murujan ye, a fagako b'a yɛrɛ kan. 5A tun ye buru fiyɛkan mɛn, nga a m'a yɛrɛ labɛ
..........
jugu minw kɛ ka kɔrɔ, ne bena yafa a ma. A bena kisi bari a ye kotilenninw, ni kobɛnninw kɛ. 17«I ka mɔgɔw b'a fɔra ko: ‹Matigi ka koo tilennin tɛ.› K'a sɔrɔ olu ka koo le tilennin tɛ. 18Ni mɔgɔtilennin yɛlɛmana k'a ka sira tilennin bila ka kojugu kɛ, a bena sa o kosɔn. 19Ni mɔgɔjugu yɛlɛmana k'a ka kojugu dabila, ka kotilenninw, ni kobɛnninw kɛ, a bena kisi o sababu la. 20«Isirayɛlidenw, aw b'a fɔra ko ne Matigi ka koo tilennin tɛ. Ne bena kiti tigɛ aw kelen kelen bɛɛ kan ka kɛɲɛ ni aw ka kɛwal"	345a9b641d6ee2bee69d7e71fed654ae
			"Kɛw 13 Barinabasi ni Sɔli ciko 1Kira ni karamɔgɔw tun be Krista ka jama cɛma Antiyɔsi. Olu tun ye: Barinabasi, ni Simeyɔn, min be wele ko Nizɛri, ani Lusiyusi ka bɔ Sirɛni, ni Manayɛn, min ni *Erɔdi ye denmisɛnya kɛ ɲɔgɔn fɛ. Sɔli ka fara u kan. 2K'u to sundon ni Matigi batoli la loon dɔ, Nii Senuman y'a fɔ u ye ko: «Ne ye n bolo la Barinabasi ni Sɔli kan baara min kama, aw k'u fila bɔ danna waasa u k'o kɛ.» 3U ye suun don, ka Ala daali, o kɔ, u y'u bolo lala Barinabasi ni Sɔli kuun na, u sɔrɔla
..........
. 25- Zan tun be ɲini ka tila a ka baara la tuma min na, a tun b'a fɔra mɔgɔw ye ko: ‹Aw b'a miiri ko ne ye mɔgɔ min ye, ne te o ye, bari ale bena na ne kɔ, ne ka dɔgɔ k'a ka sanbara bɔ a seen na.› 26«Ayiwa n balimaw, aw minw buruju bɔra Ibrayima na, ani aw siya wɛrɛ minw bɛɛ be siran Ala ɲa, Ala ka hɛrɛ sɔrɔ kuma nin ye an le ta ye. 27Zeruzalɛmukaw ni dugu ɲamɔgɔw ma Yezu nakun lɔn diɲɛ na, u y'a jalaki waasa kiraw ye min fɔ, o ka kɛ, min be kalan lafiɲɛlonw na. 28- Yezu ye koo min kɛ n'o tun b"	f3a7be8f4111dbde6119a32a36cd917e
			"1N badenw, aw minw lanin be an Matigi Yezu Krista nɔɔrɔtigi la, aw kana mɔgɔw woloma k'u fisaya ɲɔgɔn ye. 2Ni mɔgɔ fila nana don aw cɛma aw ka lajɛnyɔrɔ la, ni dakamana fani be kelen kaan na, ni sanu donnin b'a bolo, k'a sɔrɔ dɔ nin ka faniw faranfarannin lo, 3n'aw y'aw janto dakamana fanitigi la k'a fɔ a ye ko a ka na sigi yɔrɔɲuman na, k'a fɔ fantan nin ye ko a ka lɔ sanfɛ, walima ko a ka sigi duguma aw seen kɔrɔ, 4n'aw y'o kɛ, aw ma wolomani kɛ wa? Aw be mɔgɔw bɔ ɲɔgɔn na ni ŋaniyajugu ye. 5N
..........
 ko ale jigi be Ala kan, k'a sɔrɔ o te ye a ka kɛwaliw la, a be mun ɲa sa? O jigi nin be se k'a kisi wa? 15N'aw balimacɛ dɔ, walima aw balimamuso dɔ fari lakolon lo, ni bii dumuni fana t'a fɛ, 16n'aw dɔ y'a fɔ a ye ko: «Taga hɛrɛ la, Ala k'i dɛmɛ,» k'a sɔrɔ a mako be fɛɛn min na, aw m'o d'a ma, aw ye duba min kɛ, o be mun ɲa sa? 17Ayiwa, ni min ko ale jigi be Ala kan, k'a sɔrɔ o te ye a ka kɛwaliw la, o jigi nin ye fuu ye. 18O la, dɔ be se k'a fɔ ko: «I ko i jigi be Ala kan, ne kɔni be kɛwaliɲum"	a52f166e69f51c3055ceb61b0d50dc10
			"Aba 1 1Ala ye koo min yira kira Abakuki la, o filɛ. Kira be Ala daali 2Masaba, ne ka kan ka dɛmɛ ɲini i fɛ fɔɔ tuma jumɛn e ka sɔrɔ ka ne jaabi? Ne ka kan ka kule ka juguya koo fɔ fɔɔ tuma jumɛn e ka sɔrɔ k'an kisi? 3Mun na i b'a to ne ɲaa be la tilenbaliyakow kan? Mun na i be sɔn kojugu ka kɛ i ɲana? Ne te foyi yera ni benkanni ani fariyakow dama tɛ! Kɛlɛw be kɛra, bɛnbaliya ka ca. 4O la, sariya te batora tugu, tilenninya nagasira. Mɔgɔjugu be see sɔrɔla mɔgɔtilennin kan. O tuma na, tiɲɛ te fɔ 
..........
 ka dumuni tayɔrɔ. 9U bɛɛ be nana benkanni le kama. U be filɛli kɛ u ɲafɛ dɔrɔn. U be jɔɔnw minɛ caaman, u daa te se ka lɔn! 10U b'u ɲaa don masaw la. Jamana ɲamɔgɔw te foyi ye u ɲana. Dugu barikaman te foyi ye u ɲana. U be yɛlɛyɛlɛnan kɛ o kɔfɛ ka don ka dugu minɛ. 11O kɔ, u be tɛmɛ u ka sira fɛ i ko fɔɲɔba. Fɛnjuguw lo, u ka fanga le y'u ka Ala ye.» Kira be Ala daali tugu 12Kabini diɲɛ daminɛ na, e le te Masaba ye wa? Ne ka Ala, i ka ɲi, i tena sa. An tangabaga Masaba, i ye siya nin woloma ka "	79823e8626d1cb945df620d537c918b2
			"1Hali ni ne be se ka kaan wɛrɛw fɔ, minw ye adamadenw ta ani mɛlɛkɛw taw ye, ni kanuya te ne dusu la, ne be mankan fu kɛ, ne ye gongokolon ye. 2Hali ni ne ye kiraya kɛ see sɔrɔ, ka kodogoninw, ni fɛɛn bɛɛ lɔnniya sɔrɔ, hali ni ne lara Ala la kosɔbɛ, fɔɔ ka se ka kuluw wili k'u bɔ u lɔyɔrɔ la, ni kanuya te ne dusu la, o bɛɛ ye gwansan ye. 3Hali ni ne ye n bololafɛnw bɛɛ di k'o kɛ fantanw ka dumuni ye, hali ni ne sɔnna u ka ne jɛni yɛrɛ, ni kanuya te ne dusu la, o tena foyi ɲa ne ye. 4Kanuya be mɔ
..........
 be la bɛɛ la, a be la koo bɛɛ la, a be koo bɛɛ muɲu. 8Daan te kanuya la. Kiraya bena ban, kaan wɛrɛ fɔ bena dabila, lɔnniya fana bena ban. 9Bari daan b'an ka lɔnniya la, daan b'an ka kiraya fana na. 10Nga ni fɛɛn dafanin mana na tuma min na, fɛɛn dafabali bena ban. 11Ne tun ye denmisɛn ye tuma min na, n tun be kuma i n'a fɔ denmisɛn, ka miiri i n'a fɔ denmisɛn, ka koo faamu i n'a fɔ denmisɛn. N ɲana tigɛra tuma min na, n ye denmisɛnya dabila. 12Sisan an be koo minw yera, a kɛra i n'a fɔ an b'u "	b11a50fe7ab32f37e9c28b9312da5879
			"Bɔk 11 Deen fɔlɔw ka saya be fɔ 1Masaba y'a fɔ Musa ye ko: «Ne bena tɔɔrɔ dɔ wɛrɛ lase Ezipiti masacɛ ni Ezipitikaw ma tugu. O seen fɛ, a ben'a to aw be taga. O tuma na, a bena aw gwɛn ka bɔ yan yɛrɛ. 2I k'a fɔ jama ye ko cɛɛ fara musow kan, k'o ka warigwɛminanw ni sanulamanw daali u sigiɲɔgɔnw fɛ.» 3Masaba tun y'a kɛ Isirayɛli jama koo diyara Ezipitikaw ye. Ezipiti masacɛ ka baarakɛlaw ni Ezipitikaw bɛɛ tun be Musa jati mɔgɔbaba ye fana. 4Musa y'a fɔ Ezipiti masacɛ ye ko: «Masaba ko dugutilama,
..........
a bɔ Ezipiti jamana faan bɛɛ la, min ɲɔgɔn ma deli ka kɛ, n'a ɲɔgɔn tena kɛ tugu fana. 7Nga wulu tena sɔngɔ mɔgɔ si kan, walima begɛn, Isirayɛlidenw ka yɔrɔ la janko aw k'a lɔn ko Masaba be faranfasi kɛ Ezipitikaw ni Isirayɛlidenw cɛ. 8I ka mɔgɔ nunu bɛɛ bena na ne fɛ k'u kunbiri gwan ne kɔrɔ k'a fɔ ko an ka bɔ jamana nin kɔnɔ, ne, ni n ka kɔmɔgɔw bɛɛ. O kɔ, ne bena bɔ.» O fɔnin kɔ, Musa dimininba bɔra Ezipiti masacɛ ka yɔrɔ la. 9Masaba y'a fɔ Musa ye ko: «Ezipiti masacɛ tena sɔn ka mɛnni kɛ i f"	b80fa84a7256aab0677b757a8d934239
			"Sar 22 Sariya dɔ wɛrɛw 1Masaba y'a fɔ Musa ye ko: 2«A fɔ Arɔn n'a dencɛw ye ko Isirayɛlidenw ye ne niyɔrɔ minw di ne ma, u ka kan k'olu minɛ ni boɲa ye, janko u kana ne tɔgɔ senuman cɛn. Ne le ye Masaba ye. 3A fɔ u ye ko waati nataw la, Isirayɛlidenw ye ne niyɔrɔ minw di ne Masaba ma, ni aw kɔmɔgɔw dɔ gwɛrɛla olu la k'a sɔrɔ a nɔgɔnin lo sariya faan fɛ, o tigi bena gwɛn ka bɔ sarakalasebaara la. Ne le ye Masaba ye. 4«Farisogobana be Arɔn kɔmɔgɔ fɛɛn o fɛɛn na, walima dilan kan bana, ni jii be bɔ
..........
ki ben u kan, min b'u wajibiya k'o koo sara. Ne le ye Masaba ye, ne y'u bila u danna n ka baara kama.» Sarakafɛnw sariya dɔ 17Masaba y'a fɔ Musa ye ko: 18«A fɔ Arɔn n'a dencɛw, ani Isirayɛlidenw bɛɛ ye ko: Ni Isirayɛli ka somɔgɔ o somɔgɔ, walima lonan min be Isirayɛli jamana na, n'o be saraka jɛnita bɔ ne Masaba ye, a kɛra dajuru sarata ye ne ma wo, walima diyanata wo, 19a ka tura bɔ, walima sagajigi, walima bakɔrɔnin fiɲɛ te min na, janko ne Masaba ka sɔn a ka saraka la. 20- Aw kana na ni fɛɛn "	59f7eaed2fc5bf6598c6959c8554ea69
			"1N balimaw, ne tun tagara aw fɛ tuma min na, ne ma taga Ala ka tiɲɛ dogonin koo fɔ aw ye ni kuma faamubali ye, walima ni lɔnniyakuma damatɛmɛnin ye. 2Ka ne to aw cɛma, n tun t'a fɛ aw ka fɛɛn wɛrɛ lɔn, fɔɔ Yezu Krista dama, n'a gwengwenko lɔgɔ kan. 3Ne sera aw fɛ tuma min na, ne tun ye mɔgɔ barikatan ye, n tun siranna, ka yɛrɛyɛrɛ kosɔbɛ. 4Ne ka kuma ni ne ka waajuli tun te lɔnnikɛla ka kuma ye, nga Ala ka Nii Senuman le y'a ka sebagaya yira, 5janko aw jigi kana la adamaden ka lɔnniya kan, fɔɔ A
..........
ni fɛɛn min miiriya ma don ka ye mɔgɔ kɔnɔ, Ala y'o le labɛn a kanubagaw ye.» 10Ala y'o koo dogoninw yira an na Nii Senuman barika la, bari Nii Senuman be koo bɛɛ sɛgɛsɛgɛ kosɔbɛ fɔɔ ka taga se Ala ka koo dogoninw ma. 11Mɔgɔ jumɛn le be mɔgɔ kɔnɔnakow lɔn, n'a ma kɛ o tigi yɛrɛ ye? O cogo la fana, mɔgɔ te se ka Ala ka koo lɔn, ni Ala ka Nii Senuman tɛ. 12An kɔni, an ye hakili min sɔrɔ, o te diɲɛ ta ye, nga an ye Ala ka Nii lo sɔrɔ, waasa Ala ye nilifɛn minw di an ma, an ka se k'o lɔn. 13An te ku"	caa2840bfadc7b52f9316fb9e00582f3
			"Eza 4 1O loon na, muso wolonwula bena dulon cɛɛ kelen kaan na ka to k'a fɔ ko: «An bena lɔ n'an yɛrɛ ka dumuniko ye, an bena lɔ n'an yɛrɛ ka fɛɛrɛbɔko ye. A daan ye i k'a fɔ ko an y'i musow ye. Maloya bɔ an kunna!» Masaba bena Zeruzalɛmukaw tɔɔ kisi 2Loon dɔ, Masaba bena fɛɛn dɔ lawili, o bena kɛ kunkɔrɔta ni nɔɔrɔfɛn ye. Tɔnɔ min bena sɔrɔ jamana kɔnɔ, o bena kɛ Isirayɛliden tɔ nunu ka boɲa n'u ka kunnawolonfɛn ye. 3O tuma na, *Siyɔn dugu tɔɔ, Zeruzalɛmuka minw tora nii la, olu bena wele ko mɔg
..........
aninw, olu minw bɛɛ tɔgɔ sɛbɛnna waasa ka to Zeruzalɛmu. 4Ni Matigi ye Siyɔn musow ko ka bɔ u ka nɔgɔ la tuma min na, ka joli bɔnnin ko k'a fiyɛ ka bɔ Zeruzalɛmu kɔnɔ kiti ni tasuma barika la, 5- o waati la, minw be lajɛn Siyɔn kulu kan, Masaba bena sankaba to u kunna kulu faan bɛɛ, la tilefɛ. Sufɛ ta be kɛ sisi ye min be yeelen bɔ i ko tasuma. Matigi ka nɔɔrɔ bena kɛ o bɛɛ sanfɛ k'u tanga. 6A bena kɛ bugu ye u kunna min be suma kɛ tilefɛ funteni tuma na, ka kɛ boon ye, k'u sutura fɔɲɔ ni sanji "	744355111ad9287e7404654f595c3ee6
			"Sam fɔlɔ 21 1O kɔ, Dawuda wilila ka taga, Zonatan segira ka don dugu kɔnɔ. Dawuda be taga Ayimelɛki fɛ Nɔbi 2- Dawuda tagara sarakalasebaga Ayimelɛki fɛ Nɔbi. Ale yɛrɛyɛrɛtɔ nana Dawuda kunbɛn, k'a fɔ a ye ko: «Mun na i be taama i kelen, ni mɔgɔ si te n'i ye?» 3Dawuda y'a jaabi ko: «Masacɛ le ye n ci, a ko n kan'a to mɔgɔ be cira nin mɛn. N ye yɔrɔ dɔ yira n ka kɔmɔgɔw la k'olu ka na n kunbɛn o yɔrɔ la. 4E do, mun le b'i fɛ? Buru deen duuru di ne ma, walima fɛɛn min be sɔrɔ i fɛ.» 5Sarakalasebag
..........
«Taman, walima murujan dɔ t'i fɛ yan wa? Masacɛ ka cira nin ka teliyakojugu fɛ n ma se ka n ka maramafɛnw ta.» 10- Sarakalasebaga y'a fɔ a ye ko: «I ye filisikan Goliyati min faga Terebɛntiyiri kɔɔ kɛnɛ na, ale ka murujan le be yen. A melekenin be fani dɔ kɔnɔ ka bila sarakalasebagaw kuntigi ka fani kɔfɛ. N'i b'a fɛ k'ale ta, i be se k'a ta, n'o tɛ, dɔwɛrɛ te yen tugu.» Dawuda y'a fɔ a ye ko muru nin ɲɔgɔn te yen, ko a k'a d'a ma. Dawuda be boli ka taga Gati 11Dawuda wilila ka boli Sayuli ɲa ka "	75ff0d3a738c3cdfd7f943846db3a745
			"1Yezu ye jama ye minkɛ, a yɛlɛla kulu kan ka sigi. A ka kalandenw gwɛrɛla a la. 2A y'a daminɛ k'u kalan. A ko: 3«Mɔgɔ minw b'a lɔn k'u mako be Ala la, olu dagamunin lo, bari sankolo masaya ye u ta ye. 4Mɔgɔ minw be kasira, olu dagamunin lo, bari Ala bena u dusu saalo. 5Mɔgɔ minw sabalinin lo, olu dagamunin lo, bari u bena dugukolo tigiya kɛ. 6Tilenninya nigɛ be minw na, olu dagamunin lo, bari u dusu bena fa. 7Mɔgɔ minw be makari tɔw la, olu dagamunin lo, bari Ala bena makari u la. 8Mɔgɔ minw kɔn
..........
gi k'i ka saraka bɔ. 25Ni koo dɔ be e ni mɔgɔ dɔ cɛ, i ka banba k'o ɲanabɔ janko a kana taga n'i ye faamaw fɛ, faamaw kana i don polisiw bolo, olu kana i don kaso la. 26Tiɲɛ na, ne b'a fɔ i ye ko i tena bɔ o kaso la n'e m'i ka juru nin bɛɛ sara. 27«Aw y'a mɛn, a fɔra ko: ‹I kana kakalaya kɛ.› 28Ayiwa, ne b'a fɔ aw ye ko ni mɔgɔ o mɔgɔ ye muso filɛ k'a ɲaa bɔ a fɛ, o tigi ye kakalaya kɛ a dusu la n'o muso ye ka ban. 29O la, n'i kinibolo ɲaa be kɛ sababu ye k'i don kojugu la, a wɔgɔbi k'a fili yɔr"	122f9d749e7de7422d1fca6e1babc2ea
			"Uru 2 Uruti be taga Boozi ka foro la 1Cɛɛ dɔ tun be Nawomi ka cɛso la. Mɔgɔba tun lo, nafolo tun b'a fɛ, Elimelɛki ka fadenyabolo mɔgɔ tun lo, a tɔgɔ ko Boozi. 2- Loon dɔ, Uruti ka bɔ Mowabu y'a fɔ Nawomi ye ko: «N b'i daali ko i ka sira di n ma, n be taga fɛfɛri kɛ mɔgɔ dɔ fɛ, min bena sɔn ka makari n na.» Nawomi y'a jaabi ko: «Taga n denmuso.» 3O la, a tagara don foro dɔ kɔnɔ n'a be fɛfɛri kɛra sumantigɛbagaw kɔfɛ. A donna foro min kɔnɔ fana, o kɛra kunnadiya ye a fɛ. O tun ye Elimelɛki ka fad
..........
'i sara, i ka sara ka kɛ fɛɛn ɲanaman ye Masaba fɛ, min ye Isirayɛli ka Ala ye, i nana i yɛrɛ kalifa min ma!» 13Uruti ko: «Ne koo ka diya i ye, matigi! Bari i ye kumaɲuman fɔ k'i ka baaraden jigi tugu, ne do t'i ka baaraden bɔ.» 14Dumuni kɛtuma, Boozi y'a fɔ Uruti ye ko: «Gwɛrɛ ka na dumuni kɛ, i ka lɔgɔma sun naan na.» A tagara sigi sumantigɛlaw gɛrɛfɛ. U ye sumankisɛ yirannin d'a ma, a ye dumuni kɛ ka fa fɔɔ a tɔɔ tora, a y'o mara. 15O kɔ, a wilila ka taga fɛfɛrikɛyɔrɔ la. Boozi y'a fɔ a ka ba"	54829cb156dfc53ec62f86679e77dd67
			"1N balimaw, min be ne dusu la, ani n be min ɲini Ala fɛ Isirayɛlidenw ye, o ye u ka kisiliko ye. 2Bari ne be se k'a fɔ k'u jijanin be kosɔbɛ Ala koo la, u jijanin be kɔni, nga lɔnniyasɔbɛ t'u fɛ. 3Tilenninya min be sɔrɔ Ala fɛ, u m'o koo faamu, o la, o tun be tilenninya nin ɲini u yɛrɛ ka fanga la. O le y'a to tilenninya min be sɔrɔ Ala fɛ, u ma se k'u yɛrɛ majigi Ala ye ka mɛnni kɛ o koo la. 4Tiɲɛ na, sariya dafanin ye Krista ye, janko ni mɔgɔ min lara Krista la, Ala k'o tigi jati mɔgɔtilennin 
..........
 ka Matigi ye kelen ye, min man'a daali, a be o tigi ta ɲa kosɔbɛ. 13Bari: «Mɔgɔ o mɔgɔ mana Matigi tɔgɔ wele, o tigi bena kisi.» 14U be se ka kɛ cogo di ka Matigi daali, n'u ma l'a la? U fana be se ka l'a la cogo di, n'u m'a koo mɛn? U fana be se k'a koo mɛn cogo di, ni mɔgɔ m'a fɔ u ye? 15Mɔgɔ fana be se k'a koo fɔ cogo di, n'u ma ci? O la, a fɔra Ala ka kuma na ko: «Mɔgɔ minw be kibaru diman fɔ,» ko: «Olu yenin be mɔgɔ nisɔndiya!» 16Nga mɔgɔ bɛɛ ma sɔn kibaru diman ma, o le kosɔn Ezayi y'a fɔ"	f1a9c032fb9cc906e9cf3e006f8982dd
			"1An bena mun le fɔ an bɛma Ibrayima ka koo la? A ye mun le sɔrɔ adamadenya barika la? 2Ni Ibrayima jatira mɔgɔtilennin ye a ka kɛwaliw barika la, a be se k'a yɛrɛ boɲa, nga a te se k'o kɛ Ala ɲakɔrɔ. 3Tiɲɛ na, a fɔra Ala ka kuma na ko: «Ibrayima lara Ala la, o la, a jatira mɔgɔtilennin ye.» 4Mɔgɔ min ye baara kɛ, ale ka sara te jati boɲafɛn ye, a ka kan n'a ye le. 5Nga mɔgɔ min ma kɛwaliɲuman kɛ, k'a sɔrɔ a y'a jigi la Ala kan, ale min be sɔn ka mɔgɔjugu jati mɔgɔtilennin ye, a bena o tigi jati 
..........
a ye. O ma kɛ sariya batoli kosɔn dɛ, nga Ala y'a jati mɔgɔtilennin ye bari Ibrayima lar'a la. 14N'o koo tun be sɔrɔ sariya batoli fɛ, jigiko tun bena kɛ fuu ye, dadili fana tun bena kɛ fuu ye. 15Bari dusudimi be sɔrɔ sariya sababu la. Sariya siginin te yɔrɔ min na, sariya cɛnko fana te fɔ o yɔrɔ la. 16Ayiwa, Ala y'a daa di koo min na, o be sɔrɔ jigi le barika la, janko o ka kɛ nɛɛmako ye, Ibrayima kɔmɔgɔw bɛɛ ka se k'u niyɔrɔ sɔrɔ o la. Mɔgɔ minw be sariya bato, olu dama ka koo tɛ, nga mɔgɔ min"	10984d92f36071f8d2573d0562e6a987
			"Zer 15 Manase ka kojugu nɔɔ 1- Masaba y'a fɔ ne ye ko: «Hali ni Musa ni Samuyɛli ye ne daali mɔgɔ nunu kosɔn, u makari tena ne minɛ! U gwɛn ka bɔ ne ɲakɔrɔ! U ka taga! 2- N'u y'i ɲininga ko: ‹An ka kan ka taga min?›, i k'u jaabi ko: ‹Masaba ko: Mɔgɔ min ka kan ka faga, o ka faga. Min ka kan ka faga ni murujan ye, o ka kɛ. Min ka kan ni kɔngɔ ye, kɔngɔ k'o tɔɔrɔ. Min ka kan ka minɛ ka taga, o ka taga.› 3«Ne be bɔnɛ naani le ci u ma. Ne Masaba le ko ten. U bena faga ni murujan ye, wuluw b'u kooro,
..........
a sɔsɔlikɛla ni kɛlɛtigɛla ye jamanadenw bɛɛ fɛ. N ma juru don, n ma juru ta, bɛɛ do be n dangara. 11Masaba ko: «Tiɲɛ na, i ka koo tɔɔ laban ye hɛrɛ le ye, ne ben'a kɛ i jugu b'i daali ɲagwantuma ni waatigwɛlɛn na. 12«Nigɛ min ɲagaminin lo ni zira ye, mɔgɔ te se k'o kari. Aw fana tena se aw juguw kɔrɔ minw bena bɔ kɔgɔdugu ɲafan fɛ. 13Ne ben'a to u b'i ka nafolo bɛɛ cɛ. O bena kɛ i ka kojugu bɛɛ sara ye, i ye minw kɛ jamana kɔnɔ. 14Ne bena i kɛ i juguw ka jɔɔn ye jamana kɔnɔ, i te min lɔn. Bari,"	046cda4946bec948f823007ddd851159
			"Eze 18 Ala ka kiti tilennin lo 1Masaba kumana ne fɛ ko: 2- «Mun na aw be talen nin la Isirayɛli jamana koo la, ko: ‹Faaw ye *ɛrɛzɛngeren dumu, u deenw ɲiiw kumuna?› 3Ne Matigi, Masaba ko: Ne tɔgɔ kosɔn, aw tena talen nin la Isirayɛli jamana kɔnɔ tugu. 4Nii bɛɛ ye ne ta ye, faa far'a deen kan, u fila bɛɛ ye ne ta ye. Ni mɔgɔ min ye kojugu kɛ, o tigi le bena sa. 5An ka miiri mɔgɔtilennin koo la, a be tilenninyakow kɛ. 6A te kuluw kan saraka dumu, a te dɛmɛ ɲini Isirayɛlidenw ka joow fɛ. A t'a tɔɲɔ
..........
tɔɲɔgɔn kan k'a balima soɲa, ka kobɛnbali kɛ a ka mɔgɔw cɛma. 19«Aw b'a fɔra ko: ‹Mun na faa ka jalaki man kan ka ben a deen kan?› Deen nin ye tilenninyakow kɛ, ka ne ka kolatigɛninw bɛɛ kɛ ka ɲa minkɛ, o la, a bena to nii na, siga t'a la. 20- Mɔgɔ min ye kojugu kɛ, o tigi le bena sa. Faa ka jalaki tena ben a deen kan, deen ta fana tena ben a faa kan. Mɔgɔtilennin ka tilenninya ben'a yɛrɛ le nafa, mɔgɔjugu ka juguya bena la a yɛrɛ kun. Mɔgɔw ka kan ka kotilenninw kɛ 21«Ni mɔgɔjugu yɛlɛmana k'a k"	e8c27318976c1fcf4669f46c59c68e6b
			"Efɛ 5 1Aw ka banba ka Ala ladege, bari aw y'a deenw ye minw koo ka d'a ye. 2- Aw ka koo bɛɛ kɛ ni kanuya ye, i n'a fɔ Krista, ale min y'an kanu k'a yɛrɛ di ka kɛ saraka ye an kosɔn min diyara Ala ye i n'a fɔ wusulan. 3Kakalaya, walima mɔgɔkolonya, ani wasabaliya, o koo si kana mɛn aw cɛma, bari Ala ka mɔgɔw man kan k'o kɛ. 4Malobaliyakuma, ni kumakolon ani kumanɔgɔnin fana ma ɲi. Aw ka to ka Ala tanu dɔrɔn. 5Aw k'a faamu kosɔbɛ ko kakalaw ni mɔgɔnɔgɔninw, ni wasabaliw tena don Krista ni Ala ka m
..........
ɲɔgɔn jija ni Ala tanuli dɔnkiliw ye minw be Ala ka kuma kɔnɔ, ni dɔnkili wɛrɛw ye, ani Nii Senuman ye minw d'aw ma. Aw ka dɔnkili la, ka barika la Matigi ye n'aw dusu bɛɛ ye. 20- Aw ka barika la an Faa Ala ye an Matigi Yezu Krista tɔgɔ kosɔn, waati bɛɛ ani koo bɛɛ la. Furucɛ ni furumuso ka koo 21Krista ɲasiran kosɔn, aw k'aw yɛrɛ majigi ɲɔgɔn ye. 22- O la, musow, aw k'aw yɛrɛ majigi aw cɛɛw ye, i n'a fɔ aw b'a kɛ Matigi ye cogo min na. 23Bari cɛɛ le y'a ka muso kuntigi ye, i n'a fɔ Krista ye a "	22f9c3502a506eb477cec4f9aaa0228e
			"Fil 2 Bɛɛn be se ka sabati yɛrɛmajigi fɛ 1Ni jigitugu be sɔrɔ Krista fɛ, ni jagwɛlɛya be sɔrɔ a ka kanuya la, ni jɛnɲɔgɔnya be aw ni Nii Senuman cɛ, ni ɲumanya ni hinɛ be sɔrɔ a la, 2aw k'aw ka miiriya kɛ kelen ye kanuya la, ani k'aw kɔnɔ kɛ kelen ye ka bɛn koo bɛɛ la, o la, ne ka nisɔndiya be taga ɲa kosɔbɛ. 3Aw kana foyi kɛ ni kɔnɔnajuguya ye, ani yɛrɛboɲa ye, nga aw k'aw yɛrɛ majigi k'aw tɔɲɔgɔn filɛ ko a ka fisa n'aw ye. 4Aw la, mɔgɔ si kana miiri a yɛrɛ la dɔrɔn, aw ka miiri aw tɔɲɔgɔn na f
..........
na kɛ ne fɛ kunkɔrɔta ye Krista nalon na, o la, ne ye baara min kɛ ani ka sigɛn minw muɲu, o tena kɛ fuu ye. 17Hali ni ne joli ka kan ka bɔn ka kɛ saraka ye ka fara aw jigi ta kan, o be diya ne ye, ani o be ne nisɔndiya n'aw bɛɛ ye. 18O la, aw fana ka nisɔndiya kosɔbɛ ni ne ye. Timote ni Epaforaditi ciko 19N'a kɛra an Matigi Yezu sago ye, ne jigi b'a la ko ne bena Timote ci aw fɛ, waasa n'a kɔsegira ka na tuma min na, ne ka se ka nisɔndiya aw ka kibaruya kosɔn. 20Ale kelen le be hami aw ka koo l"	a3ef0de8fb692cdd015d290625aa9ba0
			"Naw 3 Ninivu be bila ɲagwan na 1Ele dugu min fanin be mɔgɔfagalaw la! Bɔnɛ y'i ta ye. Galontigɛ le be sanga la yen, ni janfa, benkanni te ban yen! 2Busan mankan be bɔra ni wotorow mankan, ni soow bolitɔ mankan, wotorow pantɔ mankan! 3Sotigiw be girin, murujanjanw ni tamanw be manamana! Mɔgɔ faganinw ka ca! Suuw tonna ɲɔgɔn kan! Suuw daa yɛrɛ te lɔn! Mɔgɔw be talon suuw la! 4Jantaramuso nin ka kakalaya dantɛmɛnin kama, a ka cɛɲumanya kuntan, n'a ka subagaya kama. A tun be siyaw kɛ jɔɔnw ye a ka k
..........
 Denmisɛnw kuun cira sirakunw bɛɛ la. U kɛlɛbagaw ye u ka ɲamɔgɔw tilan u yɛrɛw cɛ. U ka mɔgɔbabaw bɛɛ sirisirila ni jɔrɔkɔw ye. 11Aw fana bena tɔɔrɔ kosɔbɛ! Aw fana bena dogoyɔrɔ ɲini aw juguw ɲasiran kosɔn! Barinako 12Aw ka yɔrɔ barikamanw bɛɛ ye torosun ye, toro mɔnin be minw kan. N'i y'a yuguyugu dɔɔni, a be ben a dumubaga daa la. 13E ka jama filɛ, a bɛɛ muso. E ka jamana donda yɛlɛnin be i juguw ye dɔrɔn. Tasuma y'i ka koonw jɛni. 14Aw ye jii bɔ k'o mara aw datugulon kama ka barika don dugu"	07cecd91e2009aa6d6cdf18b4b6d1937
			"Zoz 19 Simeyɔn kɔmɔgɔw niyɔrɔ 1A siɲɛ filanan na, u ye kala la, Simeyɔn kɔmɔgɔw y'u niyɔrɔ sɔrɔ ka kɛɲɛ n'u ka fadenyabolow ye, Zuda kɔmɔgɔw ka mara cɛma. 2- U ye dugu minw sɔrɔ u ka mara kɔnɔ, o filɛ: Bɛriseba ni Seba, ani Molada, 3Asari Suwali, ni Bala, ani Esɛmu, 4Ɛlitoladi ni Betuli, ani Ɔrima, 5Sikilagi ni Bɛtimarikabɔti, ani Asari Suza, 6Bɛtilebawɔti ni Saruwɛn, o ye dugubaba tan ni saba ye n'u maraw. 7Ayini ni Irimɔn, ani Etɛri ni Asan, o ye dugubaba naani ye n'u maraw. 8Dugudennin minw b
..........
 ani Yifutayɛli kɔkɛnɛ na, ka taga kɔgɔdugu ɲafan na fɔɔ Bɛtemɛki ni Neyiyɛli ka tɛmɛ ka taga Kabuli numanbolo fɛ, 28ka taga Abidɔng faan fɛ ni Erewɔbu, ani Amɔn ni Kana, fɔɔ ka taga se Sidɔn, min ka bon, 29ka gɔngɔrɔ ka taga Arama faan fɛ, fɔɔ ka taga se cɛfaridugu Tiri ma, ka tɛmɛ ka taga Oza, ka tɛmɛ Akizibu gɛrɛfɛ ka taga gun kɔgɔji la. 30Uma ni Afɛki ani Erewɔbu, ye dugu dɔw ye fana, daan nin tɛmɛna minw gɛrɛfɛ. O bɛɛ lajɛnnin ye dugubaba mugan ni fila ye ani u maraw. 31O le ye Asɛri kɔmɔgɔ"	ad8f1146c6260d3c18a4876d22a69c58
			"Zud 16 Zuditi ka dɔnkili 1Zuditi ko: «Aw ye dɔnkili la ne ka Ala ye ni dundunw ye, aw ye nigɛw gosi ɲɔgɔn na ka Matigi makiri! Aw k'a tanu ni dɔnkili ye, aw k'a boɲa, ka dɛmɛ ɲini a fɛ! 2Bari Matigi ye Ala ye, min be kɛlɛ ban. A ye ne bɔsi n juguw bolo, a ye ne bɔ n kɔgwɛnbagaw bolo. A ye ne ɲuman segi a ka sigiyɔrɔ la, a ka mɔgɔw cɛma. 3Asiri kɛlɛdenw bɔra kɔgɔdugu ɲafan fɛ kuluyɔrɔ la ka na, u tun ka ca haali, u daa te se ka lɔn! O jamaba nin ye kɔɔw datugu, u ka sotigiw ye kuluw fa. 4Asirika 
..........
kumana dɔrɔn, u danna, e y'i ka Nii ci, a y'u lalaga. Mɔgɔ si te se ka ban i kumakan na. 15Kuluw bena yɛrɛyɛrɛ ka bɔ u sigiyɔrɔ la ka ben jii kɔnɔ, farakuruw bena yeelen i ko liɲaga i ɲakɔrɔ. Nga minw be siran i ɲa, i be makari olu la. 16Bari sarakaw bɛɛ ka dɔgɔ, u si te se ka diya Matigi ye. Sarakasogo tuluman minw be jɛni sarakabɔyɔrɔ la, olu barika ka dɔgɔ, Matigi te se k'u jati fɛɛn ye. Nga min be siran Matigi ɲa, ale ye mɔgɔbaba ye tuma bɛɛ. 17Siya minw be wili an ka mɔgɔw kama, bɔnɛ ye olu"	45e169d1c97d83a7eb408a2d8b37a39f
			"1O kɔ, Fariziɲɛ ni sariya karamɔgɔ dɔw bɔra Zeruzalɛmu ka na Yezu ɲininga ko: 2«Mun na i ka kalandenw te an faaw ka landa bato? Bari u be dumuni kɛ n'u te u tigɛ ko ka ɲa.» 3Yezu y'olu ɲininga fana ko: «Aw do, mun na aw be Ala ka sariya cɛn aw ka landaw kosɔn? 4Bari Ala y'a fɔ ko i k'i baa n'i faa boɲa, ko ni mɔgɔ min y'a faa, walima a baa nɛni, k'o tigi ka kan ka faga. 5Nga aw b'a fɔ ko ni mɔgɔ dɔ y'a fɔ a faa, walima a baa ye ko ale tun ka kan k'a dɛmɛ ni fɛɛn min ye, ko a y'o di Ala ma, 6a kɛ
..........
da dencɛ, makari ne la Matigi, ne denmuso tɔɔrɔnin lo kosɔbɛ, jina b'a la.» 23Nga Yezu m'a jaabi. A ka kalandenw gwɛrɛla a la k'a daali ko a ka muso nin ɲafilɛ, ko n'o tɛ, a be tugura u kɔ n'a ka mankan ye. 24Yezu y'a fɔ ko: «Ne cira Isirayɛlidenw dama ma, minw be i n'a fɔ saga tununinw.» 25Nga muso nin nana a kunbiri gwan Yezu kɔrɔ k'a fɔ ko: «Matigi, n dɛmɛ.» 26Yezu y'a jaabi ko: «A daganin te ka denmisɛnw ka dumuni ta k'a di wuludenninw ma.» 27Muso y'a fɔ Yezu ye ko: «O ye tiɲɛ ye Matigi, nga"	dc117ce39154335a658dad8dc79a3b45
			"1Kɛlɛ ni sɔsɔli minw be wili aw cɛma wo, olu be bɔ min le? O be bɔ nigɛjuguw la minw b'aw ɲɔtiɲɔtira. 2Fɛɛn dɔw nigɛ b'aw la, nga aw t'o sɔrɔ, aw be mɔgɔ faga ka kɔnɔnajuguya kɛ, nga aw be min fɛ, aw te se k'o sɔrɔ. Kɛlɛ ni sɔsɔliw be wili aw cɛma. Aw te foyi sɔrɔ bari aw t'a daali Ala fɛ. 3Aw man'a daali fana, aw te foyi sɔrɔ bari aw ka miiriya ma ɲi. Aw b'a daali aw yɛrɛ ka nigɛla dama kosɔn. 4Aw tilenbali nunu! Aw m'a lɔn ko ni mɔgɔ min ye diɲɛ koo diya a yɛrɛ ye, k'o tigi ni Ala te bɛn wa? A
..........
su saniya. Kɔnɔ fila tigi nunu! 9Aw ye nimisa ka kasi kosɔbɛ, aw k'aw ka yɛlɛko kɛ kasi ye, k'aw ka nisɔndiya yɛlɛma ka kɛ dusukasi ye. 10Aw k'aw yɛrɛ majigi Matigi ye, a bena kunkɔrɔta di aw ma. 11N balimaw, aw kana ɲɔgɔn tɔgɔjugu fɔ, ni min y'a tɔɲɔgɔn tɔgɔjugu fɔ, walima k'a jalaki, o tigi be kumajugu fɔ Ala ka sariya la, k'a dɔgɔya. K'a sɔrɔ mɔgɔ min be sariya dɔgɔya, o tigi te sariya batobaga ye, nga a b'a dɔgɔya le. 12Sariyasigibaga ni kititigɛbaga ye Ala kelenpe ye, ale min be se ka mɔgɔ "	d8b397605ad838b9f6e39907e6db292e
			"Eza 36 Asiri masacɛ be Zeruzalɛmu bagabaga (Mas 2nan 18.13,17-37) 1Masacɛ Ezekiyasi ka masaya saan tan ni naaninan na, Asiri masacɛ Senakeribu tagara Zuda mara dugu barikamanw bɛɛ kɛlɛ k'u minɛ. 2A y'a ka kɛlɛmasa ci ni kɛlɛden caaman ye ka bɔ Lakisi ka taga masacɛ Ezekiyasi fɛ Zeruzalɛmu. Jisira min be taga don Sanfɛdalan kɔnɔ, kɛlɛmasa nin sera o yɔrɔ la, Fanikobaga ka foro sira daa la tuma min na, a lɔra. 3Masaso kuntigi Eliyakimu, Ilikiyawu dencɛ ni sɛbɛnnikɛla Sɛbuna, ni Azafu dencɛ Yowa, m
..........
ɛbuna ani Yowa y'a fɔ kɛlɛmasa ye ko: «I ka jɔɔnw be aramekan mɛn minkɛ, an b'i daali, ko i ka kuma an fɛ o la. Kana kuma an fɛ eburukan na jama nin ɲana min be kogo kan.» 12Kɛlɛmasa nin y'u jaabi ko: «Ne kuntigi ye ne ci ka na kuma nunu fɔ aw n'aw kuntigi dama le ye wa? N ko mɔgɔ minw siginin be kogo kan, n'u bena u yɛrɛ boo dumu, k'u ka ɲɛgɛnni min i n'a fɔ aw, a ye ne ci olu fɛ fana.» 13O kɔ, kɛlɛmasa lɔra k'a kaan kɔrɔta k'a fɔ eburukan na ko: «Aw ka masacɛba, Asiri masacɛ ka kuma lamɛn! 14A"	88cacdb6fb5c8bcc26c8398c7aa9baac
			"Zer 11 Ala ka kuma batobaliya bɔnɛ 1Masaba kumana Zeremi fɛ ko: 2«Aw ye bɛɛn nin kuma mɛn, k'o fɔ Zeruzalɛmukaw ni Zuda mara mɔgɔw ye. 3- A fɔ u ye ko ne Masaba, Isirayɛli ka Ala ko: Ni mɔgɔ min ma sɔn ka bɛɛn nin kuma bato, o tigi danganin lo, 4ne tun ye min fɔ u faaw ye tuma min na ne y'u bɔ tɔɔrɔba la Ezipiti jamana la. Ne tun y'a fɔ ko n'u ye mɛnni kɛ ne fɛ, ne bena min bɛɛ fɔ u ye, n'u y'o bɛɛ kɛ, o tuma na, u bena kɛ ne ka mɔgɔw ye, ne bena kɛ u ka Ala ye. 5O la, ne bena ne ka layidu dafa,
..........
 na, aw ka batofɛnw fana ka ca ten! Zeruzalɛmu dugu kɔnɔ siraw ka ca cogo min na, aw ka *Baali sɔnyɔrɔw ka ca ten, fɛɛn kuntan nin! 14«Ele Zeremi, kan'a fɔ ko e be don u ni ne cɛ fewu, kana ne daali u ye, kana u koo fɔ ne ɲana, kana dɛmɛ ɲini u ye yɛrɛ. Bari n'u nana kule ne nɔfɛ u ka bɔnɛ tuma na, ne tena na sɔn ka mɛnni kɛ.» Isirayɛli be i n'a fɔ torosun 15Masaba ko: «Aw minw koo ka di ne ye, aw be mun le kɛra ne ka soo kɔnɔ? Aw ka kɛwaliw ma ɲi. Aw ka dadili ni begɛn sarakataw be se k'a to tɔ"	58b1162bfaccc1c8c01c714854c75bee
			"Eza 22 Kirayakuma, Zeruzalɛmu kosɔn 1Kirayakuma min sinna Yelifɛn kɔkɛnɛ ma.c E Zeruzalɛmu, mun lo kɛra? Mun na i kɔnɔ mɔgɔw bɛɛ yɛlɛla boonw sanfɛ? 2Mankanba be bɔra e min kɔnɔ, nisɔndiya be yɔrɔ bɛɛ. I ka mɔgɔ minw sara, u ma faga ni murujan ye! U ma faga kɛlɛ la fana! 3I ka kɛlɛkuntigiw bɛɛ bolila, o y'u minɛ k'u kɛ kasodenw ye kala ɲasiran kosɔn. Minw bɛɛ sɔrɔla, o y'u kɛ kasodenw ye. U tun bolila ka taga fɔɔ yɔrɔjan. 4Ayiwa, sisan, aw ye ne to, n be kasi kosɔbɛ. Aw kana aw yɛrɛ sigɛn ka ne 
..........
 ɲanagwɛ le tun be yen. Misiw be faga, sagaw be faga, sogo be ɲimi, duvɛn be min. Aw ko: «An ka dumuni kɛ ka minni kɛ, bari sini an bena sa.» 14Masaba, Setigi y'a fɔ ne ye ko: «Aw tena aw ka kojugu yafa sɔrɔ n'aw ma sa.» Matigi, Masaba, Setigi y'o fɔ. Masaso kuntigi Sɛbina ka koo 15Matigi, Masaba, Setigi y'a fɔ ne ye ko: «Taga Sɛbina fɛ, min be masaso kunna, k'a fɔ a ye ko: 16Mun le b'i fɛ yan? I niyɔrɔ ye jumɛn ye yan, n'i bena i ka kaburu sogi yan, k'a sogi kulu kan, k'i layɔrɔ labɛn farawo la"	339007d375de0b3c296de6d53f9f237c
			"Sir 50 1Oniyasi dencɛ sarakalasebagaw kuntigi Simɔn le ye Alabatosoba lalaga. U ye barika don Ala sigiyɔrɔ la, ale lo ka tile la. 2Ale lo ye kogo jamanjan nin juu sigi. Ale lo ye Alabatosoba yɔrɔ kɔrɔtanin nin juu sigi. 3Ale ka tile la, jii lɔyɔrɔ nin sogira. Jii lɔyɔrɔ min tun ka bon i ko Alabatosoba dala tasaba. 4Ka jama tanga halakili ma, o tun y'a ka haminako ye. O la, a ye dugu lamini ni kogo ye k'a kisi jugu ma. 5A ka nɔɔrɔ tun be manamana haali a bɔtɔ Ala sigiyɔrɔ cɛtigɛfani kɔfɛ! A tora 
..........
a fɛ. 16O tuma na, Arɔn deenw tun be pɛrɛn, ka to k'u ka buru nigɛlamanw fiyɛ. U tun be mankanba cira, k'o kɛ hakilijigifɛn ye jama fɛ Fɛɛn bɛɛ kuntigi kosɔn. 17O tuma na, o yɔrɔnin kelen, jama bɛɛ jɛnna ɲɔgɔn fɛ k'u kunbiri gwan k'u ɲaa biri, ka Setigi, Fɛɛn bɛɛ kuntigi Ala bato. 18Dɔnkililabagaw tun b'a tanura kosɔbɛ. Mankan nin boɲana ka kɛ dɔnkili diman ye. 19Jama tun be Matigi, Fɛɛn bɛɛ kuntigi dalila. U tora dalili la Makaritigi ɲakɔrɔ fɔɔ u tilara Matigi bato la ka tila a ka baara la. 20O"	5fba7128b6c72d5ba08373460dee0c94
			"Tim 2nan 4 Pɔli be ladili di Timote ma kibaru diman fɔko la 1Krista ka nali n'a ka masaya kosɔn, ne b'a ɲini e fɛ Ala ni Yezu Krista ɲakɔrɔ, min bena na ɲanamanw ni suuw kiti, ko 2i ka Ala ka kuma fɔ tuma bɛɛ, waati nɔgɔman ni waatigwɛlɛn na. Mɔgɔ minw filila, i k'olu jalaki k'u ka filiyɔrɔ yira u la, k'u ladi ni muɲuli ye u kalanwaati la. 3Waati dɔ bena se mɔgɔw tena sɔn kalansɔbɛ ma, nga olu yɛrɛ ka miirijugu ben'a kɛ u be kalanfa caaman ta u yɛrɛ ye, u be koo minw fɛ, olu bena o fɔ u ye. 4U t
..........
iɲɛ kanu ka tɛmɛ, a tagara Tesaloniki. Keresan tagara Galati mara la, Titi fana tagara Dalimati mara la. 11- Luka kelen le be ni ne ye yan. N'i be na, i ka na ni Mariki ye. Ale be se ka ne dɛmɛ baara la. 12- Ne ye Tisiki ci Efɛzi. 13- N'i be na, i ka ne ka foroca ta ka na n'o ye, ne ye min to Karipisi fɛ Torowasi. I ka na ni kitabuw fana ye, ne be minw fɛ yɛrɛ, o ye gololamanw ye. 14- Numucɛ Alɛkisandiri ye kojugu caaman kɛ ne la dɛ, Matigi le ben'a sara ka kɛɲɛ n'a ka kɛtaw ye. 15Ele, i k'i yɛr"	5a28d26fa96537f5bbba7104dd57a6a8
			"1Ne Pɔli ani Timote, Yezu Krista ka jɔɔnw, an be nin sɛbɛ nin ci aw ma, aw minw ye Ala ka mɔgɔw ye Filipi dugu kɔnɔ Yezu Krista barika la, an b'a ci aw ka ɲamɔgɔw n'u dɛmɛbagaw ma fana. 2An Faa Ala, n'an Matigi Yezu Krista ka nɛɛma ni hɛrɛ kɛ aw ye. 3Tuma o tuma ni ne hakili jigira aw kɔ, ne be barika la n ka Ala ye. 4Ni ne be Ala daali aw ye tuma min na, ne b'o kɛ ni nisɔndiya ye tuma bɛɛ, 5bari kabini ne y'a daminɛ ka kibaru diman fɔ aw fɛ, fɔɔ ka na se bii ma, aw be ne dɛmɛna k'aw niyɔrɔ ta o
..........
ɛnin tɛ, n'u be Krista ka kibaru fɔra ni kɔnɔnajuguya ye, olu b'a fɛ ka dɔ fara ne ka sigɛn kan kaso la. 18Hali n'u b'a kɛra ni kɔnɔnajuguya ye, walima ni kɔnɔgwɛ ye wo, o si te baasi ye. Ne kɔni be nisɔndiya bari Krista ka kibaru diman be fɔra cogo bɛɛ la, o la, ne bena taga ɲa ni n ka nisɔndiya ye. 19Bari ne lanin b'a la ko aw ka Ala daali, ni Yezu Krista ka nii barika la, o koo bɛɛ laban na, Ala bena ne kunmabɔ. 20Ne jigi be min kan kosɔbɛ, ni n b'a makɔnɔna sɔbɛ sɔbɛ la, ale kama ne tena mal"	a4e61397511d0aa3b37f2fbfedd9c6b7
